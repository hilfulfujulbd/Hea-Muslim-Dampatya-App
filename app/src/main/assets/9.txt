➖ অনূভুতি

■ সবাই বিয়ে হতে না হতেই সন্তানের জন্য ওঠেপড়ে লাগে। সবাই মনে করে বিয়ে মানে সন্তান জন্ম দেওয়া। এটাই মূল উদ্দেশ্য মনে করা হয়। ফলে যাদের সন্তান হতে দেরি হয় এবং সমস্যা তারা খুব বেশি ভেঙ্গে পড়ে। অনেক দাম্পত্য ভেঙ্গে যায় শুধু বাচ্চা না হওয়ার কারণে। অথচ অনেক নবী রাসূলগণও নিঃসন্তান  জীবন কাটিয়েছে।
▪ শায়েখ আতিকুল্লাহ হাফি বলেন,
"সন্তান লাভই বিয়ের একমাত্র উদ্দেশ্য নয়। যাকারিয়া,ইবরাহিম আলাইহিমুস সালাম বার্ধক্য পর্যন্ত সংসার করেছেন। সন্তানের জন্য বিয়ে ভাঙেননি।"
সুতরাং শুধু সন্তান জন্ম দেয়া জীবনের একমাত্র উদ্দেশ্য না। এটার জন্য শুধু আমাদের দুনিয়ায় পাঠানো হয়নি।



অধিকাংশ মনে করে সন্তানের জন্য বিয়ে করা হয়। তাদের জন্য বলবো,
সন্তান হচ্ছেনা বা দুনিয়া নিয়ে হায় হোতাশ না করে নিজেদের দ্বীনি জ্ঞানার্জনে এবং ইবাদতে মনোযোগী হোন। বিয়ে মানে ইবাদত। সুতরাং সন্তানের জন্য মানুষ বিয়ে করেনা। বরং পবিত্র থাকতে, দৃষ্টি সংযত রাখতে, ফেতনামুক্ত থাকতে, সুন্নাত পালনে এবং স্বামী স্ত্রীর মধ‍্যকার সব কিছু ইবাদত। সুতরাং সন্তান ফেক্ট নয়। আপনি ইবাদতের জন্য বিয়ে  করেছেন সুতরাং ইবাদত করুন। এর মধ্যে আল্লাহ্(সুবহানাহু ওয়া তা'আলা)  চাইলে সন্তান দিবে আর না দিলে বা দেরী হলে ইবাদত, দোয়া এবং ধৈর্যের সাথে অপেক্ষা করুন এবং সাহায্য প্রার্থনা করুন। এই ছাড়া আর কিছু করা বোকামি। অর্থাৎ সন্তানের জন্য বিয়ে করেছি কিন্তু সন্তান হচ্ছেনা তাই ডিবোর্স ইত্যাদি।
» বিয়ের জন্য ৬টি নিয়ত করুন:
১. বিয়ে করছি আল্লাহর সন্তুষ্টির জন্য
২. আল্লাহর হুকুম পালন করার জন্য
৩. নবীজির সুন্নাহের উপর আমল করার জন্য
৪. গুনাহ থেকে বাঁচার জন্য
৫. দ্বীন পরিপূর্ণ করার জন্য
৬. জান্নাতে একসাথে থাকার জন্য ।
সুতরাং বিয়ের আগে নিয়্যাত সহীহ করুন,
বিয়ে করুন একমাত্র আল্লাহ(সুবহানাহু ওয়া তা'আলার) সন্তুষ্টির জন্য।
তাহলেই রব আপনাকে সাহায্য করবেন।
ইনশা~আল্লাহ।



বতর্মানে শুধুমাত্র সন্তান না হওয়ার কারণে অহরহ ডিবোর্স হচ্ছে। আসলে তারা মুসলিম হয়েও বিধর্মী নিয়‍্যতে বা উদ্দেশ্যে বিয়ে করে। অর্থাৎ বিয়ে করবে, সন্তান নিবে, সংসার করবে শুধুমাত্র এই নিয়তেই বিয়ে করা হয় ফলে সন্তান না হলে দাম্পত্যের বিচ্ছেদ ঘটাই। এই কারণে বিচ্ছেদ ঘটানো মুসলিম হয়ে একেবারেই অনুচিত।


◾ বিয়ে, রিজিক, সন্তান-সন্তুতি সবকিছু আল্লাহ(সুবহানাহু ওয়া তা'আলার)  হাতে।



একটা ঘটনার সাক্ষী আছি। বিয়ে প্রায় ঠিক এমন সময় ওভার ফোনে পাত্রীর মা,
পাত্রকে বলল : "বাবা একটা কথা জানা দরকার, এই এই সমস্যা সেটা বেবী নেবার ক্ষেত্রে রিস্ক হতে পারে।" (সঠিক জানা নেই, কোন একটা ফিমেইল টাইপ সমস্যা)
পাত্রের ব্যাপক তাওয়াক্কুল, পাত্র বললেন, "কে বলেছে?"
পাত্রীর মা : "ডাক্তার!"
পাত্র : খালাম্মা, হজরত ইব্রাহীম(আলাইহি ওয়াসাল্লাম) কে সন্তান কে দিয়েছিলেন? কোন ডাক্তার? যাকারিয়া(আলাইহি ওয়াসাল্লাম) কে কোন ডাক্তার সন্তান দিয়েছিলেন? মারইয়াম(আলাইহি ওয়াসাল্লাম) কে সন্তান দান করেছেন, সন্তানের বাবাও লাগেনি, কে উনি? কে আদম(আলাইহি ওয়াসাল্লাম) কে বাবা মা ছাড়াই জন্মিয়েছিলেন? আমার তাঁর ব্যাপারে তাওয়াক্কুল আছে। এনিওয়ে,বিয়েটা হয় আর সন্তানেও ঘর ভরেছে। আলহামদুলিল্লাহ্।



◾নিঃসন্তান আমরা,বিয়ের প্রায় ৫বছর পেরিয়ে গেছে। প্রতিদিন কথার বাণে জর্জরিত দেহ ও মন।আমার স্বামী কখনো হতাশ হননি, আমাকেও কিছু বলেননি কখনো। একটি ভালো সাবজেক্টে অনার্স করছিলাম,পড়াশোনা টা বরাবরই খুব শখের ছিলো।এসএসসির সময় বিয়ে হয় অনেক স্ট্রাগল করে পড়াশোনা টা চালিয়ে যাচ্ছি। হঠাৎ করে কারো অস্তিত্ব অনুভব করি।পূৰ্ণ বিশ্রাম, কতশত ট্রিটমেন্ট, বড় সাধের পড়াশোনা সব বিসর্জন। শুধু দুচোখ ভরা স্বপ্ন নতুন কাউকে নিয়ে। রমজান মাস, অনেক কষ্টে সবগুলো সাওম পালন করেছি।ডেট প্রায় নি।



২১শে রমজান চেকআপে যাই।হার্টবিট নেই তার,নেই মানে নেই,সব ধুলিস্মাৎ। মৃত একটি পুত্র সন্তান জন্ম দিয়েছিলাম। স্বামীর হাত ধরে বলছিলাম, আমায় ক্ষমা করেন,আমি আপনাকে বাবা ডাক শুনাতে পারিনি।যার জন্য সব ছাড়লাম সেই আমাকে ছেড়ে চলে গেলো। সে আমায় অবাক করে দিয়ে একটি গোল্ডের আংটি পড়িয়ে দিলো।(এটা বেবি আসলে আমায় সারপ্রাইজ দেয়ার জন্য কিনেছিলেন।)
বললো,সন্তান থাকুক বা না থাকুক তুমি মা হয়েছো আমিও বাবা হয়েছি। আর কে বলেছে সব হরিয়েছো,আমাদের রব আছেন। তিনি দিয়েছেন তিনিই নিয়েছেন। আলহামদুলিল্লাহ আমরা তার ফায়সালার উপর সন্তুষ্ট। তুমি ভেঙে পড়োনা,আমি সবসময় তোমার পাশে আছি, থাকবো ইনশা~আল্লাহ।



● সন্তানের মৃত্যুতে ধৈর্য ধারণ করার ফযিলত-


▪ ১নং হাদীস: সন্তানের মৃত্যুতে পিতামাতার অন্তরে যখম সৃষ্টি হয়, যা কখনও ভালো হয় না। যখন বাবা-মা ধৈর্যধারণ করে এবং আল্লাহর কাছে সোয়াবের আশা করে, তখন বিষয়টি অত্যান্ত কল্যাণ বয়ে আনে।
▪ রাসূল (সাল্লাল্লাহু আলাইহি ওয়াসাল্লাম) এর যুগে একলোক ছেলে সাথে নিয়ে তাঁর নিকট আসা-যাওয়া করতেন। হঠাৎ রাসূল (সাল্লাল্লাহু আলাইহি ওয়াসাল্লাম) স্বরণ করলেন যে, ছেলেটি তাঁর খেদমতে উপস্থিত হচ্ছে না। তখন তিনি জিজ্ঞেস করলেন, অমুকের ছেলের খবর কি? ছাহাবীরা বললেন, সে মারা গেছে। একথা শুনে রাসূল (সাল্লাল্লাহু আলাইহি ওয়াসাল্লাম) তার পিতাকে বললেন, তুমি কি চাও না যে, তুমি জান্নাতের যে দরজার কাছে উপস্থিত হবে, দেখবে সেটা তোমার জন্য অপেক্ষা করছে? তখন আরেক ব্যক্তি বললেন, ব্যাপারটি কি এই বৈশিষ্ট তার সাথে খাছ, না কি আমাদের সবার জন্য? নাবী(সাল্লাল্লাহু আলাইহি ওয়াসাল্লাম) বললেন, তোমাদের সবার জন্য। (আহমাদ হা: ১৫৫৯৫)
▪ ২নং হাদীস: রাসূল (সাল্লাল্লাহু আলাইহি ওয়াসাল্লাম) বলেন,"তোমাদের যে কেউ যদি তিনটি সন্তান আগে প্রেরণ করে, তা হলে তারা তার জন্য জাহান্নামের অন্তনরায় হবে। তখন এক মহিলা বলল, দুটি সন্তান প্রেরণ করলে? নাবী(সাল্লাল্লাহু আলাইহি ওয়াসাল্লাম) বললেন, দুটি প্রেরণ করলেও।" (বুখারী :১০১)



◾ ধানমন্ডির স্বনামধন্য এক ডাক্তারের চেম্বারে বসে আছি। উনি আমার হাতটা ধরে বসে আছেন।সব রিপোর্ট আজ হাতে এসেছে, একটা সিদ্ধান্ত দিবেন ডাক্তার। বিয়ের প্রায় ৯বছর।এর মধ্যে ৯মাস চলাকালীন গর্ভে একটি সন্তান মারা যায়, পরবর্তী ৩টা মিসক্যারেজ হয়েছে। সব রিপোর্ট দেখে ডাক্তার বললেন, আপনি কোনোদিন মা হতে পারবেননা, টেস্ট টিউব পদ্ধতিতেও না।



মাথায় আকাশ ভেঙে পড়লো,কান্নায় ভেঙে পড়লাম আমি। উনি আমার হাতটা আরো শক্ত করে ধরে রাখলেন, অনেক অনেক বুঝাতেন।সিদ্ধান্ত নিলেন আমরা উমরাহ করতে যাবো।আলহামদুলিল্লাহ দু'জনে উমরাহ করে আসলাম। কখনো কোনদিন উনি আমাকে সন্তান হওয়া নিয়ে দুটো কথা শোনাননি,সন্তান হবেনা এটাও বিশ্বাস করেননি।সবসময় বলতো হবে ইনশা~আল্লাহ।



আল্লাহ(সুবহানাহু ওয়া তা'আলা) সময় হলে দিবেন।আমরা একসাথে অনেক অনেক দোয়া করতাম আল্লাহ(সুবহানাহু ওয়া তা'আলার) কাছে।সব চিকিৎসা বন্ধ করে দিলাম। একদিন উনি অনেক বুঝালেন,শুধু সন্তান জন্ম দেয়া জীবনের একমাত্র উদ্দেশ্য না। এটার জন্য শুধু আমাদের দুনিয়ায় পাঠানো হয়নি। আমাদের ১০তম বিবাহবার্ষিকীর দিন তুমি খুব সুন্দর করে সাজবা,বিয়ের শাড়িটা পড়বা|আমি পড়েছিলাম, ঘরটাও ফুল দিয়ে সাজিয়ে ছিলাম। আলহামদুলিল্লাহ।



◾ হযরত আয়েশা(রাদি আল্লাহু আনহা) এর কোন সন্তান ছিলেন না। এমনকী তিনি গর্ভবতী হয়েছিলেন এমন কোন হাদীসও নাই। রাসুলের সবচেয়ে প্রিয়তমা স্ত্রী ছিলেন তিনি। রাসুলকে সাথে নিয়ে, কিংবা নিজে নিজে আল্লাহর কাছে সন্তান চেয়ে দোয়া করেছেন এমন কোন হাদীসও নাই। রাসুলের ইন্তেকালের সময় আয়েশা(রাদি আল্লাহু আনহা) এর বয়স ছিল ১৮ বছর।  নবিজীর ওফাতের পর তিনি প্রায় ৪৮ বছর বেঁচে ছিলেন। এই দীর্ঘ সময় তিনি স্বামী, সন্তান ও সংসার ছাড়াই কাটিয়েছেন। কখনো সন্তান বা সংসারের জন্যে আফসোস করেছেন এমন কোনও হাদীসও নাই।
তিনি জ্ঞানচর্চা করেছেন। আল্লাহর ইবাদত করেছেন। মানুষদের নিয়ে ধর্মীয় আলোচনা করেছেন। ইসলাম প্রচার করেছেন। দ্বীনের খেদমত করেই জিন্দেগী কাটিয়েছেন।



সুতরাং সন্তান না থাকলে, সংসার না থাকলে কোন মেয়ের জীবন থেমে যাবে না। মা হতেই হবে এমন কোন কথা নেই। যারা নিঃসন্তান, সন্তানের জন্য আফসোস করেন আয়েশা(রাদি আল্লাহু আনহা) এর জিন্দেগী থেকে শিক্ষা নিয়ে ধৈর্য ধারন করা উচিৎ। 
আল্লাহ(সুবহানাহু ওয়া তা'আলা) বিভিন্নভাবে তার বান্দা বান্দিদের পরীক্ষা করেন। আল্লাহর প্রতি অবিচল আস্থা রেখে পরীক্ষা দেওয়া উচিৎ। পরীক্ষায় উত্তীর্ণ হতে পারলে আল্লাহর পক্ষ থেকে অবশ্যই উত্তম পুরষ্কারের ব্যবস্থা রয়েছে।
সুখে থাকুক পৃথিবীর সব মা। মা হওয়ার আক্ষেপ যাদের কুড়ে কুড়ে খাচ্ছে তাদের আল্লাহ যেন সবরে জামিলা দান করেন।



◾আল্লাহ্ (সুবহানাহু ওয়া তা'আলা) চাইলে সব সম্ভব:


আমার এক বান্ধবি আমাদের একই সালে বিয়ে হয়, বিয়ের ২বছর অব্দি বাচ্চা নেয়ার চেষ্টা করেছিল তো ট্রিটমেন্ট নিয়েও হচ্ছিলনা। শেষে ডাক্তার পরীক্ষা করে যানতে পারে। সে কখনোই মা হতে পারবেনা। যার জন্য তার ২বছরের সংসার বিচ্ছিন্ন।

ডিভোর্স এর ১বছর পর তাকে এক ছেলে পছন্দ করে এবং জেনেশুনেই বিয়ে করে সব। সে যে মা হতে পারবেনা যেনেই বিয়ে করছে। বিয়ের ৬মাস পর হঠাৎ লক্ষনসমুহে সে বুঝতে পারচে পরে টেস্ট করে সে প্রেগ্নেন্ট। আলহামদুলিল্লাহ আলহামদুলিল্লাহ।
আল্লাহ(সুবহানাহু ওয়া তা'আলা) চাইলে কি না পারে।



আজইই তার মেয়ে বেবি হইছে। আজকে পোষ্টে সে লিখছে,তাহাজ্জুদ নামাজ এমন একটা শক্তিশালী নামাজ যেটা বান্দার ভাগ্য বদলে দিতে পারে, সে আরো লিখচে আমি জানতাম আমি মা হতে পারবনা কিন্তু তবুও আমি তাহাজ্জুদে এটায় চেয়ে গিয়েছি আর আল্লাহ(সুবহানাহু ওয়া তা'আলা) আমায় ফিরান নি।



◾আবার অনেক দাম্পত্য বাচ্চা নষ্ট করতে চাই লোক লজ্জায়। যেমন: কয়েকটা বাচ্চা হয়েছে এরপর আর বাচ্চা নিতে লজ্জা করে। আবার মেয়ে- ছেলের বিয়ে দিয়ে দিয়েছে কিন্তু পেটে বাচ্চা আসে লোক লজ্জায় সেই বাচ্চা নষ্ট করে ফেলতে চাই এবং অভাবের কারণে।


নব-দম্পতি আসলেন ডাক্তার সাহেবের কাছে
অপরিকল্পিতভাবে পেটে আসা বাচ্চাটিকে নষ্ট করতে। সেটা সেই ২০০১ সালের কথা। ডাক্তার সাহেব বুঝিয়ে শুনিয়ে বাড়ি পাঠিয়ে দিলেন এবং বাচ্চাটিকে নষ্ট করতে নিষেধ করলেন। কাল ডাক্তার সাহেবের ফোনে একটি কল আসলো।ফোন রিসিভ করার সাথে সাথেই অপর প্রান্তে সে কি এক কান্না..স্যার আপনার কথা মতো অ্যাবোরশন না করা মেয়েটি আজ ঢাকা মেডিকেলে চান্স পেয়েছে।


▪ আল কোরআন আল্লাহ্(সুবহানাহু ওয়া তা'আলা) বলেন, "দারিদ্র্যের ভয়ে তোমরা তোমাদের সন্তানদেরকে হত্যা করবে না, আমিই তোমাদেরকে ও তাদেরকে রিযিক দিয়ে থাকি। নিশ্চয়ই তাদেরকে হত‍্যা করা মস্ত বড় গোনাহ।" ( ইসরা: ৩১)
▪ রাসূল (সাল্লাল্লাহু আলাইহি ওয়াসাল্লাম) শিরকের পর যে গুনাহ সবচেয়ে বড় বলে গণ‍্য করেছেন তা হলো," তোমরা নিজ সন্তানকে  এই ভয়ে হত‍্যা করা যে, সে তোমার সাথে খাবে।"( বুখারী-হাদিস: ৪৪৭৭)
▪ সুতরাং " বাচ্চা পেটে আসার পর তা নষ্ট করা বা ফেলে দেয়া শরয়ী উযর ছাড়া জায়েজ নেই। শরয়ী উযর হচ্ছে, মায়ের জীবন রক্ষার প্রয়োজনে ভ্রুণ নষ্ট করা। যদি স্ত্রী বাচ্চা নিলে ক্ষতির আশংকা হয়।"
( নিজামুল উসরাফিল ইসলাম : ১৪৭, লেখক ড. আদনান ও তার বন্ধুবর্গ)

◾তবে প্রয়োজনে আযল করা যায়।
প্রশ্ন: আযল কি? এর বিধান সম্পর্কে বিস্তারিত জানতে চাই।

উত্তর : ‘আযল’ হল, স্ত্রীমিলনের সময় বাইরে বীর্যপাত করা। যার উদ্দেশ্য স্ত্রীকে গর্ভধারণ থেকে বিরত রাখা।শারীরিক অসুস্থতা অথবা দুই সন্তানের মাঝে প্রয়োজনীয় ব্যবধান রাখার ক্ষেত্রে অস্থায়ীভাবে আযল করা শরী‘আতে বৈধ। জন্ম নিয়ন্ত্রণের জন্য এটি একটি কৌশল মাত্র। তবে বিশ্বাস রাখতে হবে যে, আল্লাহ চাইলে এর পরেও গর্ভে সন্তান আসতে পারে।


▪ জনৈক ব্যক্তি রাসূল (সাল্লাল্লাহু আলাইহি ওয়াসাল্লাম) এর নিকট এসে বলল, আমার দাসীর সাথে আমি মিলিত হলেও তার গর্ভধারণ আমি পছন্দ করি না। তিনি বললেন, তুমি চাইলে আযল করতে পার, তবে আল্লাহ্(সুবহানাহু ওয়া তা'আলা) যা তাক্বদীরে লিখেছেন তা হবেই।
(মুসলিম হা: ৩৬২৯; মিশকাত হা: ৩১৮৫)



সন্তানের ভরণ-পোষণের ভয়ে ‘আযল’ করা নিষিদ্ধ।
▪ আল্লাহ্(সুবহানাহু ওয়া তা'আলা) বলেন,"তোমরা দরিদ্রতার ভয়ে সন্তানদেরকে হত্যা করো না। কেননা আমি যেমন তোমাদেরকে রূযী দেই, তেমনি তাদেরকেও রূযী দেব।"
 (আন‘আম : ৬/১৫১)
অতএব আযল পদ্ধতি অথবা বর্তমান যুগে আবিষ্কৃত জন্মনিয়ন্ত্রণের যত পদ্ধতি রয়েছে, সেগুলো শারীরিক অসুস্থতা অথবা দুই সন্তানের মাঝে প্রয়োজনীয় ব্যবধান রাখার উদ্দেশ্যে অস্থায়ীভাবে গ্রহণ করা জায়েয। স্থায়ীভাবে গর্ভনিরোধ নিষিদ্ধ।
মনে রাখতে হবে যে, ইসলামে অধিক সন্তান লাভে উৎসাহিত করা হয়েছে।



▪ রাসূলুল্লাহ(সাল্লাল্লাহু আলাইহি ওয়াসাল্লাম) বলেন, "তোমরা প্রেমময়ী ও অধিক সন্তানদায়িনী নারীকে বিবাহ কর। কেননা আমি ক্বিয়ামতের দিন অন্যান্য উম্মতের চাইতে তোমাদের সংখ্যা বৃদ্ধিতে গর্ব করব।"
(আবুদাঊদ, নাসাঈ, মিশকাত হা/৩০৯১; আহমাদ)
জন্মনিয়ন্ত্রণ বা জন্মনিরোধে উক্ত উদ্দেশ্য যেমন ব্যাহত হয়, তেমনি নারীর স্বাস্থ্যের ক্ষতি হয়। যে নারীর যত সন্তান বেশী, সে নারী তত সুখী ও স্বাস্থ্যবর্তী। সন্তান জন্ম দেওয়াই নারীর প্রকৃতি। আর এই প্রকৃতির উপর হস্তক্ষেপ করলে তার মন্দ প্রতিক্রিয়া হওয়াটাই স্বাভাবিক।



আফসোসের বিষয়, ইদানীং সন্তান হত্যার এই মহাপাপ অতীব সুশৃঙ্খল নিয়মে জন্মনিয়ন্ত্রণ এর নামে সারা পৃথিবীতে চলছে।
পুরুষরা ছোট পরিবার, সুখী সংসার এর নামে এবং মহিলারা তাদের দেহের সুষমা অক্ষয় রাখার জন্য ব‍্যাপকহারে এই অপরাধ করে চলেছে।
কেউ  যদি কোন পন্থায় সন্তান  জন্মগ্রহণের পথে বাধা সৃষ্টি করে তবে সে শুধু স্বাভাবধর্মের বিরুদ্ধেই বিদ্রোহ করেনা। বরং রসূলদের একটি সার্বজনীন ও সর্বসম্মত সুন্নাহ থেকেও বঞ্চিত হয়। তাই যে ব‍্যক্তি সামর্থ থাকা সত্বেও বিবাহ কিংবা সন্তান গ্রহণে অনীহা প্রকাশ করে, তার ব‍্যাপারে
▪ রাসূলুল্লাহ(সাল্লাল্লাহু আলাইহি ওয়াসাল্লাম) বলেছেন, " বিবাহ আমার সুন্নাত। যে ব‍্যক্তি এ সুন্নাহ থেকে বিমুখ হয় সে আমার দলভূক্ত নয়। তোমরা বিবাহ কর। কেননা তোমাদের আধিক্যের কারণে আমি অন‍্যান‍্য উম্মতের ওপর গর্ব করব।"
( ইবনু মাজা: ১৮৪৬)


আল্লাহ্ আমাদের এই থেকে রক্ষা করুন।
{ আমিন }



● ছেলে কিংবা মেয়ে হলে অসন্তুষ্টি না হওয়া-


■ পুত্র-কন্যা সবই আল্লাহর দান। আল্লাহ তা'আলা বলেন,"নভোমন্ডল ও ভূমন্ডলের রাজত্ব আল্লাহ (সুবহানাহু ওয়া তা'আলার) জন্যই। তিনি যা ইচ্ছা
সৃষ্টি করেন, যাকে ইচ্ছা কন্যা-সন্তান এবং যাকে ইচ্ছা পুত্র-সন্তান দান করেন। অথবা তাদেরকে পুত্র-কন্যা উভয়ই দান করেন এবং যাকে ইচ্ছা বন্ধ্যা করেন। তিনি সর্বজ্ঞ, সর্বশক্তিমান। 
(সূরা-আশ শুরা: ৪৯-৫০)
• নাবীদের মধ্যে যাকে আল্লাহ শুধু কন্যা সন্তান দান করেছেন, তিনি হলেন, লুত(আলাইহি ওয়াসাল্লাম)। যার শুধু পুত্র সন্তান ছিল, তিনি ইব্রাহিম(আলাইহি ওয়াসাল্লাম)। যার পুত্র-কন্যা উভয় ছিল,
তিনি হলেন, মুহাম্মাদ (সাল্লাল্লাহু আলাইহি ওয়াসাল্লাম) আর যাদের কোন সন্তানই ছিল না, তাঁরা হলেন ইয়াহিইয়া(আলাইহি ওয়াসাল্লাম) ও ঈসা(আলাইহি ওয়াসাল্লাম)।
 (তাফসীর ইবনে কাসীর)



সন্তান ছেলে হোক বা মেয়ে—তার জন্মে আনন্দ প্রকাশ করা মা-বাবার জন্য ঈমানের পরিচায়ক। আল্লাহ তাআলা ছেলে ও মেয়ে উভয়ের জন্মকে কোরআনে সুসংবাদ হিসেবে উল্লেখ করেছেন। ইয়াহইয়া(আলাইহি ওয়াসাল্লাম) সম্পর্কে কোরআনে 
▪ বলা হয়েছে, "হে জাকারিয়া, নিশ্চয়ই আমি তোমাকে পুত্রসন্তানের সুসংবাদ দিচ্ছি। তার নাম ইয়াহইয়া। এই নাম আগে কারো রাখা হয়নি।" (সূরা-মারিয়াম : ৭)



ছেলে জন্মের খবর যেমন আল্লাহ(সুবহানাহু ওয়া তা'আলার) পক্ষ থেকে সুসংবাদ, মেয়ে জন্মের সংবাদও আল্লাহ(সুবহানাহু ওয়া তা'আলার) পক্ষ থেকে সুসংবাদ। যারা এই সুসংবাদে সন্তুষ্ট হতে পারে না, মনে মনে ব্যথিত হয়, আল্লাহ(সুবহানাহু ওয়া তা'আলা) তাদের কঠোর সমালোচনা করেছেন।
 ▪ইরশাদ হয়েছে,"যখন তাদের কন্যাসন্তানের সুসংবাদ দেওয়া হয়, মনঃকষ্টে তাদের চেহারা কালো হয়ে যায়। তাদের যে সুসংবাদ দেওয়া হয়েছে—তার কারণে তারা নিজ সম্প্রদায়ের লোক থেকে মুখ লুকিয়ে রাখে। তারা ভাবে, এই সন্তান রাখবে, নাকি মাটিতে পুঁতে ফেলবে। সাবধান! তাদের সিদ্ধান্ত কতই না নিকৃষ্ট।" (সূরা-নাহল : ৫৮-৫৯)



অন্য আয়াতে আল্লাহ(সুবহানাহু ওয়া তা'আলা) কন্যাসন্তানের মা-বাবাকে এই সান্ত্বনা দিয়ে বলেছেন, 
▪ "অনেক পুরুষ নারীর সমকক্ষ নয়।"
(সূরা-মারিয়াম : ৩৬) অর্থাৎ তোমাদের যে কন্যাসন্তান দান করা হয়েছে, তা অনেক পুরুষের তুলনায় উত্তম হতে পারে। অনেক পুরুষ অনেক নারীর তুলনায় অধমও হয়। রাসুলুল্লাহ(সাল্লাল্লাহু আলাইহি ওয়াসাল্লাম) ছেলে-মেয়ে-নির্বিশেষে সবার প্রতি ন্যায়ানুগ আচরণ করতে বলেছেন।
▪ তিনি বলেন,"আল্লাহকে ভয় করো, সন্তানদের ভেতর সুবিচার করো।" (সহিহ-বুখারি: ২৫৮৭)


কাজেই আল্লাহ(সুবহানাহু ওয়া তা'আলা) আপনাকে যা দান করেন, তার নিষেধকারী কেউ নেই। আর যা আপনাকে দেন না, তার দাতাও কেউ নেই।


● মেয়ে সন্তানের ফজিলত-



▪ "যে ঘরে প্রথম সন্তান কন্যা হয়, সে ঘরে আল্লাহর রহমত বর্ষিত হয়।"
  [ আল মাকাসিদুল হাসানাহ: ১/৬৭৭]
যখন এ-কে-এ-কে একটি, দুইটি, তিনটি ছেলে জন্ম নেয়, তখনো কোনো সুসংবাদ নেই। কিন্তু
▪ যখন কারো দুইটি কন্যা সন্তান জন্ম নেয়, তখন ফেরেস্তাগণ বলেন, তাদের পিতার জন্য দুইটি জান্নাত। যখন তিনটি কন্যা হয়, তখন তারা বলে
তিনটি জান্নাত! [তিরমিযি: ১৯১৬]
নারী! সত্যিই আপনি প্রতিটি পিতার কাছে জান্নাত। দুনিয়াতেও জান্নাত৷ আখেরাতেও জান্নাত।



▪ ১নং হাদীস: রাসূল (সাল্লাল্লাহু আলাইহি ওয়াসাল্লাম) বলেন,"যে ব্যক্তি দুইটি কন্যার বয়ঃপ্রাপ্ত হওয়া পর্যন্ত লালন-পালনের দায়িত্ব পালন করবে, আমি ও সে ব্যক্তি কিয়ামতের দিন এইভাবে একত্রে থাকব। এই বলে রাবি মুহাম্মাদ নিজের শাহাদত এবং মধ্যমা আঙ্গুলী মিলালেন।" (আদাবুল মুফরাদ ১/৩০৮ হাদীস ছহীহ, তাকীক আলবানী)
▪ ২নং হাদীস: জাহেলী যুগে আরবরা মেয়ে প্রতিপালনকে ভয় করত এবং অপছন্দ করত। কেননা, ছেলে নিজ পায়ে দাঁড়াতে পারে। বড় হয়ে বাবাকে সাহায্য করতে পারে এবং বাবার মান রাখতে পারে। পক্ষান্তরে মেয়ে প্রতিপালন করতে হয় বিয়ে দেওয়ার জন্য। মেয়ে পিত্রালয় থেকে চলে যায় এবং স্বামী-সন্তান নিয়ে ব্যস্ত হয়ে পড়ে। এরপর ইসলাম আগমন করে এই অন্ধ ধারণা বিলুপ্ত করে। ছেলের মত মেয়ের জন্য অধিকার নিশ্চিত করে। রাসূল (সাল্লাল্লাহু আলাইহি ওয়াসাল্লাম) পুত্র প্রতিপালনের চেয়ে কন্যা প্রতিপালনকে উত্তম সাব্যস্ত করেছেন এবং কন্যা প্রতিপালনকে জাহান্নামের অন্তরায় বলে উল্লেখ করেছেন।
▪ তিনি বলেন,"যার তিনটি মেয়ে বা বোন থাকবে, অথবা দুটি মেয়ে বা বোন থাকবে, আর সে তাদের ব্যাপারে আল্লাহকে ভয় করবে এবং তাদের প্রতি তাদের বিয়ে হওয়ার বা মৃত্যু হওয়া পর্যন্ত অনুগ্রহ করবে, তারা তার জন্য জাহান্নামের অন্তরায় হবে।" (আহমাদ: ২৩৯৯১)



▪ আল্লাহ তা'আলা বলেন,
" যখন তাদের কাউকে কন্যাসন্তানের সুসংবাদ দেয়া হয়, তখন তার মুখমন্ডল কাল হয়ে যায় এবং অসহ্য মনস্তাপে ক্লিষ্ট হতে থাকে। শোনানো সুসংবাদের দুঃখে সে নিজ সম্প্রদায় হতে আত্মগোপন করে। সে ভাবে, অপমান সহ্য করে তাকে থাকতে দেবে, না মাটির নিচে পুঁতে ফেলবে। সাবধান! তারা যে ফায়সালা করে তা খুবই নিকৃষ্ট।(সূরা নাহল: ৫৮-৫৯)
জাহেলিয়াতের যুগে কোন কোন আরব গোত্র কন্যা সন্তানকে লজ্জাকর মনে করত এবং জীবন্তই মাটিতে পুতে ফেলতো।
▪ মহান আল্লাহ বলেন,"আর যখন জীবন্ত সমাধিস্থ কন্যাকে জিজ্ঞেস করা হবে, কী অপরাধে তাকে হত্যা করা হয়েছিল?" (সূরা-তাকভীর: ৮-৯)


● সন্তানদের লালন পালন-


■ সন্তান জীবনের শোভন ও সৌন্দর্য। সুসন্তান পৃথিবীর শ্রেষ্ঠ সম্পদ। সন্তানের চোখে ভবিষ্যতের স্বপ্ন দেখেন মা-বাবা। আদর্শ সন্তানের মাধ্যমে দুনিয়া ও আখিরাতে সম্মান বৃদ্ধি হয় তাঁদের।
মৃত্যুর পরও তার সুফল পেতে থাকেন অনন্তকাল। পবিত্র কোরআনে সন্তানকে আল্লাহ(সুবহানাহু ওয়া তা'আলা) জীবনের সৌন্দর্য হিসেবে উল্লেখ করেছেন। 
▪ ইরশাদ হয়েছে,"সম্পদ ও সন্তান পার্থিব জীবনের সৌন্দর্য।" (সূরা-কাহাফ : ৪৬)
সন্তান যেন জীবনের সম্পদ ও শোভা হয়ে ওঠে এ জন্য ইসলাম মা-বাবাকেও কিছু নির্দেশনা দিয়েছে।



 সকল পিতামাতার কামনা বাসনা তাদের সন্তান যেন হয় নেক ও আদর্শবান। যার মাধ্যমে তারা ইহকাল ও পরকাল উপকৃত হতে পারবে। কিন্তু আশা আকাংখা রাখলেই কি হবে? না, এজন্য প্রয়োজন আদর্শ নীতিমালার আলোকে সন্তান লালন পালন করা। সন্তানদের নেক ও আদর্শ সন্তান হিসাবে গড়ে তোলার জন্য পিতামাতার উপর কিছু দায়িত্ব ও কতর্ব‍্য রয়েছে। আর তা হলো তাদের ওপর সন্তানদের অধিকারগুলো সঠিকভাবে আদায় করা।
▪ রাসূল (সাল্লাল্লাহু আলাইহি ওয়াসাল্লাম)বলেন,
"তোমার ওপর তোমার সন্তানেরও অধিকার রয়েছে।" ( মুসলিম হাদিস:১৯৬৮)



সন্তানের দায়িত্ব পিতার। তার ভরণপোষণ ও চিকিৎসা ও শিক্ষা যাবতীয় ব্যয়ভারও বাবাই বহন করবেন। মা তাকে দুধ পান করাবেন। যত্ন করে লালন করবেন। 
▪ কোরআন করিমে এ বিষয়ে বিবৃত হয়েছে,"আর জননীগণ যদি চান তাঁদের সন্তানদের দুগ্ধপান পূর্ণ করতে, তবে পূর্ণ দুই বৎসর দুধ পান করাবেন। আর সন্তানের পিতার দায়িত্ব তাদের খাবার ও পোশাক। কোনো ব্যক্তিকে তার সাধ্যের অতীত কার্যভার দেওয়া হয় না। সন্তান দ্বারা জননীর ক্ষতি সাধন বিধেয় নয়। আর বিধেয় নয় সন্তান দ্বারা তার জনকের ক্ষতি সাধন। এবং উত্তরাধিকারীদের ওপরও অনুরূপ দায়িত্ব।" (সূরা-বাকারা: ২৩৩)




● জন্মের পর সন্তানদের অধিকার-


■ শিশু জন্মের পর তার কানে আযান দেয়া:

সন্তান জন্মের পর তার কানে আযান দেওয়া সুন্নাত।
 ▪ এই সম্পর্কে রসূলুল্লাহ(সাল্লাল্লাহু আলাইহি ওয়াসাল্লাম) বলেন,আবু রাফে হতে বর্ণিত, তিনি বলেন,"যখন হাসান ইবনে আলীকে ফাতেমা(রাদি আল্লাহু আনহা) প্রসব করলেন, তখন আমি রাসূল(সাল্লাল্লাহু আলাইহি ওয়াসাল্লাম) কে তার কানে নামাযের আযানের মত আযান দিতে দেখেছি।"
 (তিরমিযী: ১৫৫৩ ও আবু দাউদ, হাদীছটি সহীহ)
▪ ঘরের বাহিরে দাড়িয়ে আযান দেওয়া যা আমাদের সমাজে প্রচলিত রেওয়াজ চলে আসছে, তার কোন ভিত্তি নেই। সন্তানকে কাছে নিয়ে মৃদু স্বরে আযানের বাণীগুলো শুনাবে মাত্র। আর বাম কানে ইকামত দেওয়ার কথা উমর ইবনে আব্দুল আজীজ থেকে যে হাদীস এসেছে তা দূর্বল।  (তুহফাতুল- আহওয়াজী: ৫/১০৮)



◾ শিশু জন্মের পর অভিনন্দন বিনিময়:


সন্তান লাভকারীর প্রতি অভিনন্দন দেওয়ার সময় বলবে,উচ্চারণ: "বা-রাকাল্লাহু লাকা ফীল মাউহুবি লাকা, ওয়াশাকারতাল ওয়াহিবা, ওয়াবালাগা আশুদ্দাহু, ওয়ারুযিকতা বিররাহু।"
অর্থ:" আল্লাহ তোমার জন্য এই সন্তানে বরকত দান করুন, সন্তান দানকারী মহান আল্লাহ পাকের শুকরিয়া জ্ঞাপন করলে, সন্তানটি পূর্ণ বয়সে পদার্পন করুক এবং তাকে ইহসান লাভে তুমি ধন্য হও।"


অভিনন্দনের জবাবে সন্তানলাভকারী বলবে,
উচ্চারণ: "বারাকাল্লাহু লাকা ওয়াবারাকা আলাইকা, ওয়া জাযাকাল্লাহু খায়রান, ওয়া রাযাকাকাল্লাহু মিসলাহু, ওয়া আজযালা সা-ওয়াবাক্।"
অর্থ: "আল্লাহ তোমার জন্য বরকত দান করুন, তোমাকে সুপ্রতিফল দান করুন, তোমাকেও অনুরুপ সন্তান দান করুন এবং তোমার সোয়াব বহু গুণে বৃদ্ধি করুন।"
(আল-আযকার লিন নববী: ৮৫৩, হিসনুল-মুসলিম দু‘আ: ১৪৫)


◾ শিশুকে তার পিতার দিকেই সম্বন্ধ ও যুক্ত করা:


▪ মহান আল্লাহ বলেন,"তাদেরকে তাদের পিতৃ-পরিচয়ে ডাক, আল্লাহর নিকট এটাই অধিক ইনসাফপূর্ণ। আর যদি তোমরা তাদের পিতৃ পরিচয় না জান, তাহলে তারা তোমাদের দ্বীনি ভাই ও বন্ধু।" (সূরা- আহযাব: ৫ ) 
উক্ত আয়াত দ্বারা সেই প্রচলিত প্রথাকে নিষিদ্ধ ঘোষণা করা হয়েছে, যা জাহেলী যুগ থেকে চলে আসছিল এবং ইসলামের প্রারম্ভিক যুগেও প্রচলিত ছিল। আর তা হলো পোষ্যপুত্রকে আপন পুত্র ভাবা।
 ▪রাসূলুল্লাহ (সাল্লাল্লাহু আলাইহি ওয়াসাল্লাম) বলেন,"যে ব্যক্তি নিজের আপন পিতা ছাড়া অন্য কারো পুত্র বলে দাবী করে, অথচ সে জানে ঐ ব্যক্তি তার পিতা নয়, তার জন্য জান্নাত হারাম।"
▪ রাসূলুল্লাহ (সাল্লাল্লাহু আলাইহি ওয়াসাল্লাম)  আরও বলেন,"তোমরা তোমাদের পিতাদের সাথে সম্পর্কিত হওয়া থেকে বিমুখ হয়োনা, যে তার পিতা থেকে বিমুখ হয় সে কুফরী করল।" (মসুলিম: ৬২)


◾মুসলিম সন্তানদের সুন্দর ও অর্থবোধক নামসমূহ ইসলামে নাম করণের গুরুত্ব:


সন্তান ভূমিষ্ঠ হওয়ার পর ছেলে হোক বা মেয়ে হোক, পিতামাতার কর্তব্য সপ্তম দিনের মধ্যে তার একটি অর্থবোধক নাম রাখা। আল্লাহর বান্দা বা বাঁদীসূচক নাম, অথবা নবী ও রসূলদের নামানুসারে নাম রাখাই উত্তম।
▪ ১. হাদীস: আবুদ্দারদা(রাদি আল্লাহু আনহু) বলেন, রাসূলুল্লাহ(সাল্লাল্লাহু আলাইহি ওয়াসাল্লাম) বলেছেন, "কিয়ামতের দিন তোমাদেরকে তোমাদের নাম এবং পিতার নাম ধরে ডাকা হবে। সুতরাং তোমরা ভাল নাম রাখবে।"
(আহমাদ ও আবু দাউদ, হাদীসটি যয়ীফ,
যয়ীফ আবু দাউদ: ৪৯৪৮, সিলসিলা যয়ীফা আলবানী: ৫৪৬০)
▪ ২. হাদীস: আবদুল্লাহ ইবনে উমার(রাদি আল্লাহু আনহু) বলেন, রাসূলুল্লাহ(সাল্লাল্লাহু আলাইহি ওয়াসাল্লাম) বলেছেন,"তোমাদের নামসমূহের মধ্যে আল্লাহ তাআ'লার নিকট সর্বাপেক্ষা প্রিয় নাম হলো আবদুল্লাহ ও আবদুর রহমান।"
(সহীহ মুসলিম: ২১৩২)
▪ ৩. হাদীস: আবু ওহাব জুশামী বলেন, রাসূলুল্লাহ  (সাল্লাল্লাহু আলাইহি ওয়াসাল্লাম) বলেছেন,"তোমরা নবীদের নামানুসারে নাম রাখবে। আর আল্লাহ্ (সুবহানাহু ওয়া তা'আলার) নিকট আবদুল্লাহ ও আবদুর রহমান নামই সর্বাপেক্ষা প্রিয়। আর (অর্থ ও বাস্তবতার দিক দিয়ে) হারেস ও হাম্মাম সর্বাধিক ভাল নাম এবং সবচাইতে মন্দ নাম ‘হাব ও মুররা।" (সহীহ সুনানে আবি দাউদ আলবানী: ৪৯৫, নাসায়ী: ৩৫৬৫)


▪ ব্যাখ্যা: হারেস অর্থ উপার্জনকারী এবং হাম্মাম অর্থ সংকল্পকারী। আসলে কোন ব্যক্তি উপার্জন ও সংকল্প হতে মুক্ত নয়, চাই দুনিয়ার জন্য হউক অথবা আখেরাতের জন্য। পক্ষান্তরে হারব অর্থ যুদ্ধ ও মুররাহ অর্থ তিক্ত যা সকলের কাছে বর্জনীয় ও অপছন্দনীয়। এমন নামও রাখা বৈধ নয় যার অর্থ আল্লাহর সমকক্ষতা বুঝায়। যেমন শাহানশাহ্ (রাজাধিরাজ), শাহ্ আলম (পৃথিবীরাজ)। কারণ, নামের প্রতিক্রিয়া সন্তানের চরিত্রে প্রতিফলিত হয়।


ইসলাম মেয়েদের বহুল প্রচলিত কয়েকটি নাম কে হারাম করেছে, এগুলো কারোও নাম হলে আজকেই পরিবর্তন করুন!

রিয়া,আসিফা,মানতাসা,মাছুমা, মারিদা/মারিদওয়ান, ছাহেরা, য়াসিয়া।


•রিয়া শব্দটি আরবি শব্দ। রিয়া নামের আরবি অর্থ লোক দেখানো, লৌকিকতা, লোক দেখানো ইবাদত, প্রদর্শন করা, প্রদর্শনেচ্ছা ইত্যাদি।

ইসলামে রিয়া মানে কি?

ইসলামী শরিয়তের পরিভাষায়, রিয়া হচ্ছে লোক দেখানো ইবাদত করা। অর্থাৎ মানুষের প্রশংসা পাওয়ার জন্য লোক দেখানো আল্লাহর ইবাদত করাই হলো রিয়া। ইসলামে রিয়া বা লোক দেখানো ইবাদত সম্পুর্ণ নিষিদ্ধ।


• মা‘ছূমা (معصومة) শব্দটি আরবী। এর অর্থ হল- المحفوظ البعيد عن المعاصي والأخطاء ‘সংরক্ষিত, গুনাহ এবং ভুলভ্রান্তি থেকে মুক্ত’। যাকে আমরা এক কথায় নিষ্পাপ বলে থাকি। এ ধরণের শব্দ দ্বারা নামকরণ করতে রাসূলুল্লাহ (ছাল্লাল্লাহু আলাইহি ওয়া সাল্লাম) নিষেধ করেছেন। তিনি বলেছেন, وَالْمَعْصُوْمُ مَنْ عَصَمَ اللهُ ‘নিষ্পাপ হল সেই, যাকে আল্লাহ রক্ষা করেন’ (ছহীহ বুখারী, হা/৬৬১১; নাসাঈ, হা/৪২০২)। 



এছাড়া রাসূলুল্লাহ (ছাল্লাল্লাহু আলাইহি ওয়া সাল্লাম) ছাহাবীদের মধ্যে কারো মন্দ নাম থাকলে তা পরিবর্তন করে সুন্দর নাম রেখেছেন মর্মে অনেক হাদীছ বর্ণিত হয়েছে। যেমন, মুহাম্মাদ ইবনু আমর ইবনু ‘আত্বা (রাহিমাহুল্লাহ) হতে বর্ণিত। তিনি বলেন, আমি আমার শিশু কন্যার নামকরণ করেছিলাম ‘বাররাহ’ নামে। সে সময় যায়নাব বিনতু আবী সালামাহ (রাযিয়াল্লাহু আনহা) আমাকে বললেন যে, রাসূলুল্লাহ (ছাল্লাল্লাহু আলাইহি ওয়া সাল্লাম) এ নাম রাখতে নিষেধ করেছেন। আমার নামও ‘বাররাহ’ (অর্থাৎ পুণ্যবতী)’ রাখা হয়েছিল। তাতে রাসূলুল্লাহ (ছাল্লাল্লাহু আলাইহি ওয়া সাল্লাম) বললেন, তোমরা নিজেই স্বীয় আত্মাকে পরিশুদ্ধ বলে দাবি কর না। বরং আল্লাহ তা‘আলাই অধিকতর জ্ঞাত তোমাদের মাঝের নেককার ও পুণ্যবানদের সম্পর্কে। অতঃপর তারা বলল, তবে আমরা তার কী নামকরণ করব? তিনি বললেন, তার নাম রাখ যাইনাব’ (ছহীহ মুসলিম, হা/২১৪০-২১৪২; আবূ দাঊদ, হা/৪৯৫৩; মিশকাত, হা/৪৭৫৬)। অতএব উক্ত শব্দ দ্বারা নামকরণ করা থেকে বিরত থাকতে হবে (ইসলাম ওয়েব, ফাতাওয়া নং-২৩৮৩৫১)।


সব নামের অর্থ জেনে, বুঝে সুন্দর নাম রাখবেন।
কাজেই পিতামাতার উচিত সন্তানদের নাম সুন্দর ও অর্থবোধক রাখা।


◾ নাম পরিবর্তনের বিধান:


অর্থের দিক থেকে যদি কোন নাম খারাপ পরিলক্ষিত হয়, তবে পরিবর্তন করা উচিত। এর জন্য কোন আকীকার প্রয়োজন হয় না। কারণ, 
রাসূলুল্লাহ(সাল্লাল্লাহু আলাইহি ওয়াসাল্লাম)  সংখ্য সাহাবীর নাম পরিবর্তন করেছেন। 
▪ ১. হাদীস: আয়েশা(রাদি আল্লাহু আনহা) বলেন, "রাসূলুল্লাহ (সাল্লাল্লাহু আলাইহি ওয়াসাল্লাম) খারাপ নাম পরিবর্তন করে দিতেন।"
 (তিরমিযী, সহীহ মিশকাত আলবানী: ৪৫৬৭)
▪ ২. হাদীস: ইমাম আবু দাউদ বলেন, "রাসূলুল্লাহ (সাল্লাল্লাহু আলাইহি ওয়াসাল্লাম) আছ, আযীম, আতালাহ, শয়তান, হাকাম, গোরব, হোবাব ও শিহাব প্রভৃতি নাম পরিবর্তন করেছিলেন।"
(সহীহ মুসলিম হা: ২১৩৯, সহীহ মিশকাতুল মাসাবীহ হা: ৪৫৬৮)



পূর্বে উল্লেখ করেছি যে, আল্লাহ(সুবহানাহু ওয়া তা'আলার) নিকট সর্বাপেক্ষা প্রিয় নাম হলো আবদুল্লাহ ও আবদুর রহামান। অর্থাৎ আল্লাহ(সুবহানাহু ওয়া তা'আলার) নামসমূহের সহিত ‘আব্দ’ শব্দ যোগ করে নাম রাখা সর্বাপেক্ষা উত্তম। আব্দুন্নবী, আব্দুর রসূল, বন্দে আলী ও বক্শ আলী প্রভৃতি নাম রাখা জায়েয নহে। কারণ, আল্লাহ(সুবহানাহু ওয়া তা'আলার) নামসমূহ ‘তাওকিফীয়াহ্’ অর্থাৎ কুরআন-হাদীসে তাঁর যে সকল নামের উল্লেখ রয়েছে কেবল সেসকল নামই প্রয়োগ করতে পারা যায়। কিয়াস করে কোন নাম বলা জায়েয নেয়। 
▪ আল্লাহ (সুবহানাহু ওয়া তা'আলা) বলেন,"আর আল্লাহর জন্যে সুন্দর সুন্দর ও ভাল নাম রয়েছে, সুতরাং তোমরা তাঁকে সেসব নামেই ডাকবে, আর তাদেরকে বর্জন কর যারা তাঁর নাম বিকৃত করে, সত্বরই তাদেরকে তাদের কৃতকর্মের প্রতিফল দেয়া হবে।" (সূরা আরাফ:১৮০)
সুন্দর ও উত্তম নাম বলতে সে সমস্ত নামকে বোঝানো হয়েছে, যা গুণবৈশিষ্টের পরিপূর্ণতার ক্ষেত্রে সর্বোচ্চ স্তর, যার উর্ধ্বে আর কোন স্তর থাকতে পারে না, তা শুধুমাত্র মহান পালনকর্তা আল্লাহর জন্যই নির্দিষ্ট। 


◾ কাউকে মন্দ নামে ডাকা হারাম:


▪ মহান আল্লাহ(সুবহানাহু ওয়া তা'আলা) বলেন,
"তোমরা এক অন্যকে মন্দ নামে ডেকো না।"
 (সূরা-হুজুরাত: ১১) অর্থাৎ ব্যঙ্গ ও তুচ্ছ জ্ঞান করে মানুষের এমন নাম রেখো না যা সে পছন্দ করে না। অথবা তার ভাল ও সুন্দর নামকে বিকৃত করে ডেকো না। খারাপ নামে ডাকা হলে সে রাগ করতে পারে। যার ধরুন দুই জনের মাঝে মারামারী এমন কি হত্যা কান্ডের মত জঘন্নতম ঘটনাও ঘটতে পারে। এমনি একট ঘটনা ঘটেছে নড়াইল জেলার লোহাগাড়া উপজেলার সিংগা গ্রামে। এক ছেলে রমজান সেখ তার খালোতো বোন মিমকে ডিম বলার কারণে হত্যা করে। 
সুত্রঃ (সময়ের-কণ্ঠস্বর: ২১/১০/২০১৯ইং)


◾ মুসলিম সন্তানদের সুন্দর ও অর্থবোধক আরবী নাম:


যেহেতু ইসলাম ধর্মের মূল ভাষা আরবী। তাই আরবী ভাষাতেই নাম রাখা উচিত। এক শব্দে নাম রাখাই উত্তম। যাতে নামের অর্থটা স্পষ্ট হয়। আর নামের শেষে ‘আলী, হাসান ও হোসাইন যোগ করা মোটেই ঠিক না। এভাবে নাম রাখাটা শিয়াদের অনুকরণ হয়ে থাকে।


◾ শিশুর মিষ্টিমুখ করানো:


▪ এ সম্পর্কে রাসূলুল্লাহ(সাল্লাল্লাহু আলাইহি ওয়াসাল্লাম) বলেন,"আয়িশা (রাদি আল্লাহু আনহা) হতে বর্ণিত যে, রাসূলূল্লাহ(সাল্লাল্লাহু আলাইহি ওয়াসাল্লাম) এর কাছে নবজাত শিশুদেরকে আনা হত, তিনি তাদের কল্যাণের জন্য দু'আ করতেন এবং তাহনীক করাতেন(অর্থাৎ শিশুর মিষ্টিমুখ করাতেন)।"(মুসলিম হা: ৫৮৬,ইফা.হা: ৭/৫৪৫৬) কোন সৎ ব্যক্তি দ্বারা খোরমা বা খেজুর কিংবা মধু বা মিষ্টি জাতীয় কোন বস্তু চিবাইয়া নবজাত শিশুর মুখে বরকতের জন্য দেওয়া মুস্তাহাব।



◾শিশুর যত্ন:
একটা আলাদা টেবিল বা সেল্ফে বাচ্চার সব কিছু রাখা যাতে খুজঁতে না হয়।
যেমন: ষরিষা তেল, যাইতন তেল, বেবি লোশন, বেবি পাওটার,ফিটার, ফিটার তৈরীর দুধ, ঔষধ, ভিজা  টিস্যু  ইত্যাদি।
প্রতিদিন ১বার যাইতন তেল এবং দুইবার ষরিষা তেল মাজা ।
প্রতিদিন ৩ বার ভিজা টিস্যু দিয়ে কোমড় থেকে পায়ের পাতা পর্যন্ত পরিষ্কার করা।
১ দিন পরপর গোসল করা।
প্রতিদিনের এই নিয়ম গুলো বাচ্চা ৬মাস থেকে ৮মাস হওয়া অব্দি। বাকি গুলো নিজেদের ইচ্ছা মতো নিয়ম মাফিক করবেন।



◾আকীকা:


সপ্তম দিনের আমলসমূহ এর মধ্যে রয়েছে-শিশুর সুন্দর ও অর্থবোধক নাম রাখা, আকিকা করা ও মাথা মুন্ডন করে চুলের ওজন পরিমাণ চাঁদি ছদকা করা।
▪ হাসান বাছরী(রাদি আল্লাহু আনহু) সামুরা ইবনে জুনদুব হতে বর্ণনা করেন, তিনি বলেন, রাসূলুল্লাহ্(সাল্লাল্লাহু আলাইহি ওয়াসাল্লাম) বলেছেন, “শিশু আকীকার সাথে আবদ্ধ থাকে। জন্মের সপ্তম দিন তার পক্ষ হতে পশু যবেহ করবে এবং তার নাম রাখবে ও তার মাথা মুড়াবে।”(আহমাদ, তিরমিযী হা: ৪১৮৪, আবু দাউদ হা: ২৮৩৮ ও নাসায়ী হা: ৪১১০, হাদীসটি সহীহ তুহফাজুল আহওয়াজি: ৫/১১৩)



◾ শিশু আকীকার সাথে আবদ্ধ এই কথার ব্যাখ্য:


এ ব্যাপারে সবচেয়ে উৎকৃষ্ট কথা হলো, যা
▪ ইমাম আহমাদ ইবনে হাম্বাল(রাদি আল্লাহু আনহু) বলেছেন, "সন্তানের আকীকা না দিলে এবং সে সন্তান শিশুকালে যদি মারা যায়, তাহলে কিয়ামতের দিন মা-বাপের পক্ষে সে সন্তানের শাফায়াত কবুল হবে না।"(ফাতহুল বারী, আকিকা অধ‍্যায়: ৯/৫৯৪)
▪ বুরায়দা হতে বর্ণিত, তিনি বলেন, "জাহেলী যুগে আমাদের কারো সন্তান জন্ম নিলে সে একটি বকরী যবেহ করত এবং তার রক্ত নিয়ে শিশুর মাথায় মালিশ করে দিত। কিন্তু ইসলামের আবির্ভাবের পর শিশুর জন্মের সপ্তম দিন আমরা একটি বকরী যবেহ করতাম, তার মাথা কামিয়ে ফেলতাম এবং তার
মাথায় জাফরান (রং) মালিশ করতাম। ইমাম রাজিন অতিরিক্ত এই কথাটিও বর্ণনা করেছেন যে, “সেই দিন আমরা তার নামও রাখতাম।"
(আবু দাউদ হা: ২৮৪৩)


সপ্তম দিনেই আকীকা করতে হবে। প্রয়োজনে ধার করে আকীকা করাও বৈধ। কেননা এর মাধ্যমে রাসূলুল্লাহ(সাল্লাল্লাহু আলাইহি ওয়াসাল্লাম) এর সুন্নাত জীবিত হয়।
▪ আল্লাহর রাসূল(সাল্লাল্লাহু আলাইহি ওয়াসাল্লাম) নিজের আকীকা নিজে দিয়েছেন নবুওয়াতের পর এই হাদীসটি দূর্বল। যার ওপর ভিত্তি করে অনেকে বলেন," নিজের আকীকা নিজেও করা যায়।" (তুহফাতুল আহওয়াজী: ৫/১১৬)
▪ মুআত্তা ঈমাম মালিক থেকে বর্ণিত হয়েছে যে, "ফাতিমা(রাদি আল্লাহু আনহা) তিনি হাসান, হোসাইন, যায়নাব ও উম্মে কুলছুমের চুলগুলি ওজন করে সে পরিমাণ চাঁদি ছদকা করেছেন।"
(মুআত্তা মালিক: ১৮৩৯,আকীকা অধ্যায়)
▪ আলী হতে বর্ণিত, তিনি বলেন, "রাসূল (সাল্লাল্লাহু আলাইহি ওয়াসাল্লাম) হাসানের আকীকা হাসানের আকীকা একটি বকরী দিয়ে করেছেন এবং তিনি ফাতেমা কে আদেশ দিয়েছেন- হে ফাতেমা তুমি তার মাথা মুণ্ডন করবে এবং তার চুলের ওজনে চাঁদি সদকা করবে। উক্ত চুলের ওজন ছিল এক দেরহাম বা তার সমপরিমাণ।"
(উক্ত হাদীসটি হাসান গরীব ইমাম তিরমিযী উক্ত হাদীস রেওয়ায়েত করেছেন, হা: ১৫১৯, ইরওয়ায়ুল গালীল আল বানী: ১/১৭৫)
মুন্ডানো চুলগুলো মাটির নিচে পুঁতে ফেলতে হবে, যাতে মানুষের পায়ের তলায় না পড়ে।



◾ মাসআলা: 
"কোন শিশু যদি সপ্তম দিনের পূর্বেই মারা যায়, তাহলে তার আকিকা বাদ পড়ে যাবে। তার কারণ স্পষ্ট, তাহলো আকিকা একটি ইবাদত আর তার নির্দিষ্ট সময় হলো সপ্তম দিন।"
 (নায়লুল-আওতার: ৪/৩৬৮) আর দ্বিতীয় সপ্তাহ ও তৃতীয় সপ্তাহে আকিকার রেওয়ায়েত দূর্বল। 
▪ ইবনে হাজার বলেন,"দ্বিতীয় ও তৃতীয় সপ্তাহের ব্যাপারে আকীকার কথাটা স্পষ্ট নয়।"
 (তুহফাতুল-আহওয়াজি: ৫/১৭, ৫/১১৫)
 কাজেই প্রথম সপ্তাহে আকিকা করাই হচ্ছে সুন্নাত।



◾আকীকার অর্থ:


▪ মূলত: " নবজাতক শিশুর চুল যা মায়ের পেটে থাকা অবস্থায় গজায় তাকে আকীকা বলে। (তুহফাতুল মাওলুদ ইবনু কাইয়েম: ১০ পৃষ্ঠা) 
" অবশ্য সপ্তম দিনে নবজাতক শিশুর মাথা মুন্ডানোর সময় তার পক্ষ থেকে যে পশু জবাহ করা হয় উহাকেও আকীকা বলে।"
(তুহফাতুল-আহওয়াজী: ৫/১০৩)


ছেলের পক্ষে দুইটি বকরী এবং মেয়ের পক্ষে একটি বকরী যবেহ করা উত্তম।
▪ এ সম্পর্কে উম্মে কুরয(রাদি আল্লাহু আনহা) হতে বর্ণিত। তিনি বলেন,"আমি রাসূলুল্লাহ(সুবহানাহু ওয়া তা'আলা) কে বলতে শুনেছি, তিনি বলেছেন,
"ছেলের পক্ষ হতে দুটি বকরী এবং মেয়ের পক্ষ হতে একটি বক্রী, এবং সেগুলো ছাগ বা ছাগী হওয়ার মধ্যে কোন দোষ নাই।"
(আবু দাউদ হা: ২৮৩৫, তিরমিযী হা: ১৫১৬, তিরমিযী বলেন, হাদীসটি ছহীহ)



◾ আকীকার জন্য যা বৈধ:


আকীকার জন্য ভেড়া, দুম্বা ও ছাগল প্রযোজ্য। গরু ও উট দ্বারা আকীকা জায়েয নেই।
▪ ইব্‌নু মুনযির বলেন, রাসূলুল্লাহ(সাল্লাল্লাহু আলাইহি ওয়াসাল্লাম) বলেন,"ছেলের পক্ষে দুটি বকরী এবং মেয়ের পক্ষে একটি বকরী। দিতে আদেশ দিয়েছেন। ইহা ছাড়া অন্য কিছু আকীকা করা জায়েয নয়। আর আকীকাতে শরীকানা বৈধ নয়। কারণ আকীকাতে ছেলের পক্ষ হতে দু'টি খুনের বিধান করা হয়েছে। যার মোকাবিলায় একটি উট বা একটি গরু স্থলাভিষিক্ত হতে পারে না।"
(তুহফাতুল মাওলুদ, ইবনু কাইয়েম আলজাওয: ৫৩-৫৪)
 ▪" আকীকার জন্য উহাই বৈধ যা কুরবানীর জন্য বৈধ।ইবনু হাজার বলেন,এই কথাটি কিয়াস বা অনুমান করে বলা হয়েছে।"
 (তুহফাতুল-আহওয়াজী: ৫/১১৬)


▪ "আকীকার পশুর ক্ষেত্রে ঐসমস্ত দোষত্রুটি থেকে মুক্ত হবে যা কুরবানীর পশুর ক্ষেত্রে দেখা হয়। যেমন: শিং ভাঙ্গা, কানকাটা, খোঁড়া, কানা, রুগ্ন ও এমন দুর্বল যা হাঁটতে পারে না ইত্যাদী।"
 (মুসলিম-মিশকাত হা: ১২৮)
▪ "কুরবানীর গরুতে আকীকার নিয়তে শরীক হওয়া নিষেধ নয়। তবে উত্তম নয়। এক্ষেত্রে ছেলের জন্য দুই অংশ আর মেয়ের জন্য এক অংশ দিতে হয়।" (রদ্দুল-মুহতার: ৬/৩২৬)
উত্তম হল, পুত্র সন্তান হলে দু'টি আর কন্যা সন্তান হলে একটি ছাগল/ভেড়া/দুম্বা দ্বারা আকীকা করা। কেননা, 
▪ উম্মে কুরয(রাদি আল্লাহু আনহা) বলেন, রাসূলুল্লাহ(সাল্লাল্লাহু আলাইহি ওয়াসাল্লাম) কে আকীকা সম্পর্কে জিজ্ঞাসা করলে তিনি বলেন, "পুত্রসন্তানের পক্ষ থেকে দুটি ছাগল আর কন্যা সন্তানের পক্ষ থেকে একটি ছাগল যবাই করবে।" (জামে-তিরমিযী: ১/১৮৩)


◾আকীকার গোস্ত ও তার চামড়া:

▪ আল্লামা ইবনে রুশদ বলেন," আকীকার গোস্ত ও তার চামড়া এবং ওর অন্যান্য অংশের বিধান কুরবানীর বিধানের মত নিজে খাবে এবং এর কিছু অংশ নিকটতম আত্মীয় স্বজন ও গরীব,মিসকীনদের দিবে।" (বিদায়াতুল- মুজতাহিদ: ২/৪৬৪)
▪"কেউ যদি লোকদের দাওয়াত দেয় তাতে দোষের কিছু নেই। তবে ব্যবসায়ের পর্যায়ে যেন না যায়।" (তুহফাতুল মাওলুদ ইবনু কাইয়েম: ৪৩) চামড়া অথবা চামড়া বিক্রয়ের মূল্য ছাদকা করে দিবে।



◾আকীকা যবেহ্ করার সময় যা বলতে হয়:


▪ এ সম্পর্কে আয়িশা(রাদি আল্লাহু আনহা) বলেন, রাসূল(সাল্লাল্লাহু আলাইহি ওয়াসাল্লাম) বলেছেন, "তোমরা তার নামের ওপর জবেহ কর, অতঃপর বল, বিসমিল্লাহী আল্লাহুম্মা লাকা ওয়া ইলাইকা হাযিহী আকীকাতু ফুলান। (ফুলানের স্থানে বাচ্চার নাম নিবে)।"(মুছান্নাফ আব্দুর রাজ্জাক হা:৭৯৬৩)
▪তবে সাহাবাদের আমল হলো,"কোন ব্যক্তি যবেহ করার সময় বলবে, বিসমিল্লাহি আল্লাহু আকবার।" (তুহফাতুল আহওয়াজী: ৫/১১৩)



◾শিশুকে দুধপান:

শিশুকে দু’বছর পর্যন্ত দুধ পান করানো মায়ের ওপর ওয়াজিব। কোন অসুবিধা ব্যতিত ক্রোধের বশবর্তী হয়ে বা অসন্তুষ্টির দরুন স্তন্যদান বন্ধ করলে পাপ হবে এবং স্তন্যদানের জন্য স্ত্রী স্বামীর নিকট হতে (যতক্ষণ পর্যন্ত বিবাহবন্ধন বিদ্যমান থাকে) কোন প্রকার বেতন বা বিনিময় নিতে পারবে না। কেননা, এটা স্ত্রীরই দায়িত্ব। শিশুকে স্তন্যদানের পূর্ণ সময় দু’বছর। যদি কোন যুক্তিসঙ্গত কারণে দু’বছর পুর্বেই বন্ধ করার প্রয়োজন না হয় তাহলে তা বাচ্চার অধিকার।
▪ আল্লাহ(সুবহানাহু ওয়া তা'আলা) বলেন,"আর সন্তানবর্তী নারীরা তাদের সন্তানদেরকে পূর্ণ দু’বছর দুধ পান করাবে, যদি দুধ পান করাবার পূর্ণ মেয়াদ সমাপ্ত করতে চায়।" (সূরা-বাকারাহ: ২৩৩)

▪"যখন শিশুর দু’ছর পূর্ণ হয়ে যাবে। তখন স্তন্যদানে সমাপ্ত হয়ে যাবে। এর পর দুধ সাধারণ খাদ্যের অবস্থানে চলে যাবে। এই কারণে দু’বছর পর দুধ পান করলে হারাম বিবেচিত হবেনা। অর্থাৎ কোন শিশু দু'বছর পূর্ণ হওয়ার পর কোন মহিলার দুধ পান করলে দুধ মা গন্য হবেনা।" (তাফসীর ইবনে কাছীর)
মা যদি বাচ্চার দেখা-শুনার জন্য কারো প্রয়োজন মনে করে, তাহলে আয়া বা পরিচারিকা গ্রহণ করতে হবে ধার্মিক ও চরিত্রবান।


● দুগ্ধপায়ী ছেলে ও মেয়ের পেশাবের হুকুম-

▪ আলী হতে বর্ণিত,"রাসূলুল্লাহ(সাল্লাল্লাহু আলাইহি ওয়াসাল্লাম)  দুগ্ধপায়ী ছেলের পেশাবে পানি ছিটিয়ে দেয়াই যথেষ্ট, আর মেয়ের পেশাব ধৌত করতে হবে।” (আহমাদ ও তিরমিযী, হাদীস সহীহ, তাহকীক আলবানী সহীহ তিরমিযী: ৭১)
▪ ইমাম তিরমিযী বলেন," একাধিক সাহাবী, তাবেঈ এবং ইমাম আহমাদ, ইসহাক ও পরবর্তী ফকীহদের উক্ত হাদীসের ওপর আমল রয়েছে। কিন্তু যদি খানা খাওয়া শুরু করে তখন উভয়ের ক্ষেত্রেই ধৌত করতে হবে।"
▪ উম্মে কাইস বিনতে মিছান হতে বর্ণিত,"তিনি একবার তাঁর ছোট একটি ছেলেকে যে কখনও খাদ্য খাওয়া আরম্ভ করেনি- নিয়ে রসূলুল্লাহ(সাল্লাল্লাহু আলাইহি ওয়াসাল্লাম) এর
নিকট উপস্থিত হলেন। রাসূল(সাল্লাল্লাহু আলাইহি ওয়াসাল্লাম) বাচ্চাকে আপন কোলে বসালেন, আর সে তাঁর কাপড়ে পেশাব করে দিল । তখন তিনি পানি আনালেন এবং তাতে ছিটিয়ে দিলেন, কিন্তু ধৌত করলেন না।"
(বুখারী হা:২২৩ ও মুসলিম হা: ৫৭০,২৮৭)


● ছেলের খাতনা-

▪এ সম্পর্কে আবু হুরায়রা থেকে বর্ণিত। রসূলুল্লাহ (সাল্লাল্লাহু আলাইহি ওয়াসাল্লাম) বলেছেন, “পাঁচটি কাজ স্বভাবের অন্তর্ভুক্ত। তার মধ্যে পঞ্চমটি হলো, খাতনা করা।”(বুখারী হা: ৫৮৮৯)
▪ আবু হুরায়রা থেকে বর্ণিত। নবী করীম(সাল্লাল্লাহু আলাইহি ওয়াসাল্লাম) বলেছেন, “ইব্রাহীম(আলাইহি ওয়াসাল্লাম) আশি বছর বয়সে কাদুম দ্বারা খাতনা করেছেন।”(বুখারী হা: ৩৩৫৬ ও মুসলিম হা: ২৩৭০) 
কাদুম এক প্রকার যন্ত্রের নাম। 
এ হাদীস হতে বুঝা যায়, খাতনা যে কোন সময় করা যায়। তবে 
▪ " সপ্তম দিনে খাতনা করা উত্তম, কেননা রাসূলুল্লাহ(সাল্লাল্লাহু আলাইহি ওয়াসাল্লাম) হাসান ও হুসাইনের খাতনা সপ্তম দিনে করিয়ে ছিলেন।"
(তুহফাতুল-আহওয়াজী: ৮/৩৪)
এর পরের সময় হলো, সাত বছর হতে দশ বছরের মধ্যে খাতনা করা। কেননা এ সময়ের মধ্যে রাসূল (সাল্লাল্লাহু আলাইহি ওয়াসাল্লাম) পিতাদের নির্দেশ দিয়েছেন, যেন তারা তাদের সন্তানদের নামাযের আদেশ দেন। আর দশ বছর বয়সে নামায না পড়লে শাসন করেন। 
▪ ইমাম নববী(সাল্লাল্লাহু আলাইহি ওয়াসাল্লাম)  বলেন,"জন্মের সপ্তম দিনে বাচ্চার খাতনা করা মুস্তাহাব।" (দেখুন তুহফাতুল আহওয়াজী: ৮/৩৪)


● সন্তানদের জন্য ফিতরা-


▪ রাসূলুল্লাহ(সাল্লাল্লাহু আলাইহি ওয়াসাল্লাম) বলেন, "প্রত্যেক ছোট-বড়, স্বাধীন-পরাধীন, পুরুষ-নারী উপর এক ছা‘ করে খেজুর অথবা এক ছা‘ করে যব ফিতরা স্বরূপ ওয়াজিব করেছেন।অন্যত্র খাদ্য দ্রব্য দিয়ে ফিতরা আদায় করার নির্দেশনা প্রদান করা হয়েছে।"
▪ রাফে‘ (রা:) বলেন," ইবনু উমার (রাযিয়াল্লাহু আনহু) ছোট-বড় সকলের পক্ষ থেকে ছাদাক্বাতুল ফিতর আদায় করতেন, এমনকি আমার সন্তানদের পক্ষ হতেও ছাদাক্বার দ্রব্য গ্রহীতাদেরকে দিয়ে দিতেন এবং ঈদের এক-দু’দিন পূর্বেই আদায় করে দিতেন।"
শিশুর পক্ষ থেকে ফিতরা প্রদানের বিষয়টি এতই গুরুত্বপূর্ণ যে, ঈদুল ফিতরের ছালাতের পূর্বে যদি কোনো শিশু জন্ম গ্রহণ করে তবুও তার ফিতরা আদায় করতে হবে। পক্ষান্তরে ছালাতের পূর্বে কেউ মারা গেলে তার ফিতরা আদায় করতে হবে না। উল্লেখ্য, সমাজে প্রচলিত আছে যে, যারা ছিয়াম পালন করে না তাদের ফিতরা আদায় করতে হবে না। যেহেতু শিশুদের প্রতি ছিয়াম ফরয নয় সেহেতু তাদেরও ফিতরা আদায় করতে হবে না। প্রচলিত এই ধারণা সঠিক নয়। কারণ ফিতরা আদায়ের জন্য ছিয়াম পালন করা বা না করাকে শর্ত করা হয়নি। বরং মুসলিম হওয়াকে শর্ত করা হয়েছে।



● শিশুদের রক্ষাকবচ বা ঝাঁড়ফুক-


▪ "রাসূল(সাল্লাল্লাহু আলাইহি ওয়াসাল্লাম) হাসান ও হুসাইন এর জন্য আল্লাহর নিকট আশ্রয় চাইতেন এবং বলতেন, তোমাদের পিতা ইব্রাহিম(আলাইহি ওয়াসাল্লাম) ইসমাইল ও ইসহাকের জন্য এই বলে, আশ্রয় চাইতেন।"
উচ্চারণ: “উয়ীযু কুমা বিকালিমা-তিল্লাহিত্ তাম্মাতি মিন কুল্লি শায়তানিন ওয়া হাম্মাতিন, ওয়া মিন কুল্লি আ’য়নিন লাম্মাতিন।”
অর্থ: "আমি তোমাদের দু'জনকে আল্লাহর নিকট পূর্ণ গুণাবলীর বাক্য দ্বারা সকল শায়তান, বিষধর জন্তু ও ক্ষতিকর চক্ষু থেকে আশ্রয় প্রার্থনা করছি।" (ফতহুল বারী পৃ: ৮/১৪৪) 
 একটা শিশু হলে ছেলের ক্ষেত্রে ‘কুমা’ শব্দের স্থানে ‘কা’ মেয়ের ক্ষেত্রে ‘কি’ বলতে হবে।

ইহা ছাড়াও সূরা ফাতিহা, ইখলাছ, ফালাক-নাস,
আয়াতুলকুরসী ও সূরা বাকারার শেষ দু’আয়াত পড়ে সকাল-বিকাল বাচ্চাদের ফুক দেয়া শরীয়ত সম্মত। তবে তাবিয-কব্য, সূতা, ইত্যাদি
ব্যবহার করা হতে বিরত থাকতে হবে। কারণ, ইহার ব্যবহার শিরক।


● শিশু-কিশোর প্রতিপালনের ফযীলত-

■ মায়ের গর্ভধারণের অবর্ণনীয় দুঃখ-কষ্ট, অসাধারণ ত্যাগ স্বীকার, জন্মদানের অসহ্যকর ব্যথা-বেদনা, স্তন্যদানের কঠিন ঝামেলা এবং লালন-পালন ও সেবা-যত্নের জন্য দিন-রাত কঠোর পরিশ্রমের পশ্চাতে রয়েছে মহান আল্লাহ(সুবহানাহু ওয়া তা'আলার) পক্ষ থেকে এক বিরাট হিকমত। রয়েছে দুনিয়া ও আখিরাতে মহাপুরস্কার। সীমাহীন কষ্ট স্বীকার ও মহা এম কর্মযজ্ঞের কারণেই ইসলামী শরী'আতে মায়ের স্থান, সম্মান, মর্যাদা ও অধিকার পিতাসহ সবার শীর্ষে।
▪ আবৃ হুরায়রা (রাযিয়াল্লাহু আনহু) হতে বর্ণিত, তিনি বলেন,"জনৈক ব্যক্তি জিজ্ঞেস করল, 'হে আল্লাহর রাসূল (সাল্লাল্লাহু আলাইহি ওয়া সাল্লাম) আমার নিকট হতে সর্বোত্তম ব্যবহার পাওয়ার সর্বাধিক হক্বদার কে? তিনি বললেন, তোমার মা। লোকটি বলল, তারপর কে? তিনি বললেন, তোমার মা। লোকটি বলল, তারপর কে? তিনি বললেন, তোমার মা। লোকটি আবারও বলল, তারপর কে? তিনি বললেন, তোমার পিতা।"
▪ অপর এক বর্ণনায় আছে, রাসূলুল্লাহ (সাল্লাল্লাহু আলাইহি ওয়া সাল্লাম) বলেছেন, "তোমার মা, অতঃপর তোমার মা, অতঃপর তোমার পিতা, তারপর তোমার নিকটাত্মীয়রা।"


পরকালে জান্নাতের সুসংবাদ দিয়ে রাসূলুল্লাহ (সাল্লাল্লাহু আলাইহি ওয়া সাল্লাম) বলেছেন,
"যে ব্যক্তি ২ বা ৩ মেয়ে অথবা ২ বা ৩ বোনকে মৃত্যু পর্যন্ত লালন-পালন করবে, আমি এবং সেই ব্যক্তি জান্নাতে এভাবে অবস্থান করব। অতঃপর তিনি তার শাহাদত এবং বৃদ্ধাঙ্গুলের ব্যবধানের প্রতি ইশারা করলেন।"
▪ অন্যত্র বর্ণিত হয়েছে," কারো তিনটি কন্যা সন্তান থাকলে এবং সে তাদের ব্যাপারে ধৈর্যধারণ করলে, যথাসাধ্য তাদের পানাহার করালে ও পোশাক- আশাক দিলে, তারা ক্বিয়ামতের দিন তার জন্য জাহান্নাম থেকে রক্ষাকারী প্রতিবন্ধক হবে।"
▪ হযরত মুহাম্মদ(সাল্লাল্লাহু আলাইহি ওয়াসাল্লাম) 
"যেসব মহিলারা স্বামী মারা যাবার পর এতিম সন্তানদের পিছনে জীবন কাটিয়ে দেয় তারা জান্নাতি।"




● চরিত্র গঠন-


■ আল্লাহ(সুবহানাহু ওয়া তা'আলা)  মানব জাতিকে যেসব নেয়ামত দান করেছেন সুসন্তান তার মধ্যে অন্যতম।
▪ কোরআন মাজিদে বর্ণিত হয়েছে,
"আল্লাহ তোমাদের থেকে তোমাদের জোড়া সৃষ্টি করেছেন এবং তোমাদের যুগল থেকে তোমাদের
জন্য পুত্র ও পৌত্রাদি সৃষ্টি করেছেন এবং তোমাদের উত্তম জীবনোপকরণ দিয়েছেন। অতএব তারা কি মিথ্যা বিষয়ে বিশ্বাস স্থাপন করে এবং আল্লাহর অনুগ্রহ অস্বীকার করে?" (সূরা-নাহল : ৭২)
▪ আল্লাহ তায়ালা আরো বলেন,
"ধনৈশ্বর্য ও সন্তান-সন্ততি পার্থিব জীবনের
সৌন্দর্য।" (সূরা-কাহাফ : ৪৬)
শিশুরা পবিত্র ও নিষ্পাপ। শিশুরা মঙ্গলের কারণ,
আনন্দের উপকরণ ও প্রেরণার উৎস। শিশু মানব
জাতির অতীব গুরুত্বপূর্ণ অংশ। তাই শিশুর সুশিক্ষা খুবই গুরুত্বপূর্ণ। শিশুদের শিষ্টাচার-সম্পূর্ণ করে গড়ে তোলার জন্য তাদের প্রতিদিনই উৎসাহ দিতে হবে।
নিয়মানুবর্তিতা এবং অসীম ধৈর্যের সাথে সুন্দর
তালিম দিতে হবে।দুই বছর বয়স থেকে বাচ্চাদের দ্বীনি আচরণ শেখানো উচিৎ। 



◾বর্তমানে আমরা অনেকেই সন্তানদের চঞ্চল স্বভাব এবং তাদের ব্যক্তিত্বের উপর বিলাসিতার প্রভাব নিয়ে বেশ উদ্বিগ্ন থাকি। এখন মোটাদাগে প্রশ্ন হচ্ছে, কিভাবে আমরা শৈশব থেকেই বাচ্চার চরিত্রের সাথে 'শক্তি' এবং 'সম্মানকে' পরিচয় করাতে পারি?


এই প্রশ্নটি যেন বর্তমানে শিশুদের বেড়ে ওঠার ক্ষেত্রে সবচেয়ে গুরুতর সমস্যাগুলির মধ্যে একটি হয়ে দাঁড়িয়েছে। সমস্যার সমাধান হিসেবে সর্বপ্রথম আমাদের জানা দরকার এতে ইসলামিক বিধান কি বলে। শিশুদের চরিত্রে শক্তি ও সম্মান জাগানোর কিছু উপায় সম্পর্কে ইসলামের দৃষ্টি ভঙ্গি:  তাকনিয়াহ ( শিশুদের সম্বোধনে কুনিয়া বা উপাধি ব্যবহার করা)। যেমন, একটি অল্প বয়স্ক ছেলেকে "আবু ফুলান" (অমুকের আব্বু) বা একটি অল্পবয়সী মেয়েকে "উম্মে ফুলান" (অমুকের আম্মু) ডাকলে শিশুটি নিজেকে দায়িত্বশীল মনে করে এবং ম্যাচুরিটি বৃদ্ধি পায়। যার ফলে বাড়তি বয়সের বাচ্চারা অতিরিক্ত দুষ্টামি থেকে বিরত থাকার চেষ্টা করে। কুনিয়ার ব্যপারটি এসেছে রাসূলুল্লাহ(সাল্লাল্লাহু আলাইহি ওয়াসাল্লাম) থেকে। রাসূলুল্লাহ(সাল্লাল্লাহু আলাইহি ওয়াসাল্লাম)  শিশুদের কুনিয়া দিতেন। 

▪ আনাস(রাদি আল্লাহু আনহু) থেকে বর্নিত, রাসূলুল্লাহ(সাল্লাল্লাহু আলাইহি ওয়াসাল্লাম) ছিলেন আচার-আচরণে সর্বোত্তম। আমার এক ভাই ছিল যাকে লোকেরা আবূ উমাইর বলে ডাকত। আমার মনে হয় তার দুধ ছাড়ানোর বয়স পেরিয়ে গেছে এবং যখনই তিনি নবী (সাল্লাল্লাহু আলাইহি ওয়াসাল্লাম) এর সামনে আসতেন তখন তাকে বলতেন, হে আবু উমায়র, নুগাইর কি করেছে (ইয়াআবু উমাইর মা ফালা আল- নুহগায়র)?" (নুগায়র ছিল একটি ছোট পাখি যার সাথে সে খেলত)। {আল-বুখারী: ৫৭৩৫}

অপর একটি হাদিসে এসেছে, 
▪ উম্মে খালিদ বিনতে খালিদ বর্ণনা করেন যে, একবার নবী(সাল্লাল্লাহু আলাইহি ওয়াসাল্লাম) কে কিছু কাপড় দেওয়া হয়েছিল, যার মধ্যে ছিল রেশমের তৈরি একটি ছোট কালো পোশাক, যা খামিসা নামে পরিচিত। তিনি বললেন, "তুমি কি মনে কর আমি এটা কাকে দেব? লোকেরা তখন নীরব ছিল, তারপর তিনি বললেন, "আমার কাছে উম্মে খালিদকে নিয়ে আসো" এবং তাকে তার কাছে নিয়ে যাওয়া হলো (যা ইঙ্গিত করে যে সে খুব ছোট ছিল)। তিনি পোশাকটি তুলে নিয়ে তার গায়ে রাখলেন এবং বললেন, "এটি ছিড়ে না যাওয়া পর্যন্ত উপভোগ করো" সেখানে একটি সবুজ বা হলুদ দাগ ছিল, এবং তিনি বললেন, "হে উম্মে খালিদ, এটি সানাহ" 
(ইথিওপিয়ান ভাষায় সানাহ মানে "সুন্দর")
{আল-বুখারী: ৫৩৭৫}
▪ আল-বুখারি কর্তৃক বর্ণিত অন্য একটি হাদিসে বলা হয়েছে, "তিনি খামিসার দিকে তাকালেন এবং ইশারা করে বললেন," হে উম্মে খালিদ, এটি সানা, হে উম্মে খালিদ, এটি সানা।"
(আল-বুখারি: ৫৩৯৭)



এ থেকে বোঝা যায়, রাসূলুল্লাহ(সাল্লাল্লাহু আলাইহি ওয়াসাল্লাম) বাচ্চাদের সাথে এমন আচরণ করতেন যেন তারা সেই পরিস্থিতির সবকিছুই বুঝতে সক্ষম।এজন্য বাচ্চাদের সাথে ছোট বেলা থেকে দায়িত্বশীল ব্যক্তিদের মতো আচরণ করা হলে, তাদের মধ্যে দায়িত্ব নেয়ার গুনটি অটোমেটিক্যালি গ্রো হতে থাকে।
বড়দের তালিমে অংশগ্রহণ করানো-
উক্ত পয়েন্টের পাশাপাশি বাচ্চাদেরকে বিভিন্ন সমাবেশে নিয়ে যাওয়া ও বড়দের সাথে বসতে দেওয়া উচিত। এরকম তালিম বাচ্চাদের বোধগম্যতা ও প্রজ্ঞা বৃদ্ধি করে এবং তাদেরকে প্রাপ্তবয়স্কদের অনুকরণ করতে সাহায্য করে। বড়দের সমাবেশে বাচ্চাদের নিয়ে যাওয়ার আরেকটি ভালো দিক হলো এই যে বাচ্চারা ভিডিও গেমস এবং অন্যান্য অহেতুক বিনোদনের জন্য অতিরিক্ত সময় ব্যয় করার কোনো সুযোগ পাবে না। সাহাবাগণ তাদের সন্তানদের সাথে নিয়ে যেতেন যখন তারা নবী(সাল্লাল্লাহু আলাইহি ওয়াসাল্লাম) এর সাথে বসতেন। 
▪ যেমন মুয়াবিয়া ইবনে কুররা তার পিতা থেকে বর্ণনা করেছেন, যিনি বলেছেন, "একদিন নবী(সাল্লাল্লাহু আলাইহি ওয়াসাল্লাম) তাঁর একদল সাহাবীর সাথে বসলেন। সেখানে এক ব্যক্তির সাথে তার ছোট ছেলে ছিল। তিনি সেই সাহাবিকে পেছন থেকে ডেকে এনে তার সামনে বসালেন"। 
( আল-নিসাই দ্বারা বর্ণিত এবং আহকাম আল- জানায়েজে আল-আলবানী দ্বারা সহীহ হিসাবে শ্রেণীবদ্ধ)



◾বাচ্চা জন্মের পর থেকে কিছু অভ‍্যস তৈরির টিপস:


১. জন্মের পর ১৫-১ মাস রাতে ঘুমানোর আগে এবং রাতে ১-২ বার ইসু করাবেন একটা পাত্রে বসিয়ে। যেমন: বল বা ঘাবলা,ছোট বালতি অথবা যেকোনো একটা কিছু খাটের কাছে রাখবেন। বাচ্চা ঘুম থাকলেও সময় মতো ওঠিয়ে সেখানে বসিয়ে ইসু করাবেন।
• এই কষ্টটা আপনার ১৫-১ মাস হবে। এরপর থেকে বাচ্চা বিছানায়  এবং যেখানে সেখানে আর ইসু করবেনা যতক্ষণ না সেই নির্দিষ্ট ঘাবলায় বসাননি। রাতে আপনার আর ইসু আসছে কিনা খেয়াল রাখতে হবেনা। কারণ ইসু আসলেই সে ঘুমের মধ্যেও নড়াচড়া করবে ফলে আপনি বুঝতে পারবেন।
২. সবসময় শুইয়ে বা বসিয়ে রাখবেন। কোলে কম নিবেন, বাহিরে কম বের করবেন।
• হয়তো বলবেন, বাচ্চাকে এভাবে পেলে রাখব নাকি! আমাদের আদরের বাচ্চা ইত্যাদি। তবে সমস্যা নেই কয়েকদিন পরই আপনার আদর বের হবে। নিজেও বাচ্চার উপর বিরুক্ত হবেন। সাথে অন‍্যরাও বাচ্চার সাথে সাথে আপনার উপরও বিরুক্ত হবে। কারণ মায়ের এবং পরিবারের কারণেই বাচ্চা এমন হয়।
৩. বাঘ, শেয়াল, বিড়ালের ভয় দেখাবেননা বরং বলবেন সেগুলো আল্লাহর সৃষ্টি জীব জন্তু। সবসময় আল্লাহর ভয় দেখাবেন। বিড়াল আসছে, শেয়াল আসছে নয় বরং আল্লাহ্ দেখছেন এবং আল্লাহ্ অসন্তুষ্টি হবেন ফলে তোমাকে ব‍্যাথা দিবে। আর ব‍্যাথা পেলে বলবেন দেখেছ আল্লাহ্কে অসন্তুষ্টি করেছ তাই ব‍্যাথা দিয়েছে। আল্লাহর কাছে ক্ষমা চাও বল, হে আল্লাহ্ আমি আর দুষ্টুমি করবোনা এবং বড়দের কথা শুনবো। আব্বু আম্মুকে কষ্ট দিবোনা।
এটা বলার কারণ হলো যাতে তারা কচি হৃদয়ে আল্লাহ্ যে আছেন তা উপলব্দি করতে পারে।
৪. গান- বাজনা এবং কোনো ফেতনাময় কথা কানে যেতে দিবেননা। কুরআন - হাদিস শুনাবেন সবসময়। 
যদি বাচ্চা কোনো ফেতনা দেখে বা শুনে সাথে সাথে তা সুন্দর ভাবে বুঝিয়ে দিবেন যে আল্লাহ্ খুব অসন্তুষ্ট হন এসবে।
৫. মারো ধরো এসব বলবেননা আদরের মজার চলেও। বরং বাচ্চা ভুলে কারু উপর হাত পা দিলে বলবেন, আফোয়ান বল না হয় আল্লাহ্ অসন্তুষ্টি হবেন।
• ইসলামের কালচার হলো, মারো, লুকিয়ে রাখু, দিওনা এসবের পরির্বতে শিখানো উচিত নম্রতা,ভদ্রতা, ভালোবাসা প্রবণতা। 
• আব্বু-আম্মুকে মারোর পরিবর্তে বলা উচিত আব্বু আম্মুকে মারলে বকা দিলে আল্লাহ্ রাগ করবেন তখন তোমাকে তোমার প্রিয় খাবার গুলো আর দিবেনা!প্রভূতি বলা যেভাবে তারা বোঝবে। 



◾নিম্মে শিশুদেরকে শিক্ষা দেওয়ার কয়েকটি
শিষ্টাচার উল্লেখ করছি:



৬. শিশু সন্তান কথা বলা শুরু করতেই প্রথমে
কালেমা তাওহীদ লা ইলাহা ইল্লাল্লাহ শিখাবেন।
কোমল হৃদয়ে তাওহিদের কালেমা শেখাতে
পারলেই শিশুর জন্য তা হবে সার্থক ও সফল।
তাতে শিশুর জন্য বয়ে আনবে কল্যাণ ও বরকত।
এর মাধ্যমেই শিশু হবে বিশুদ্ধ হৃদয়ের অধিকারী।
▪ ইবনে আব্বাস(রাদি আল্লাহু আনহা) বর্ণনা করেন রাসূলুল্লাহ (সাল্লাল্লাহু আলাইহি ওয়াসাল্লাম) বলেছেন, 
"তোমরা নিজ নিজ শিশুকে সর্বপ্রথম কথা শিখাবে ‘লা ইলাহা ইল্লাল্লাহ।' অর্থাৎ আল্লাহ ছাড়া কোনো ইলাহ নেই।"( বায়হাকি, মুস্তাদরেকে হাকেম)
৭. "দয়া করে” এবং “ধন্যবাদ” শুকরান ও
মাশা'আল্লাহ বলা। যখনই তারা কথা বলতে শিখবে, তাদের অবশ‍্যই বিনয়ী হওয়ার গুরুত্ব শিখাতে হবে। কাউকে অনুরোধ করার সময় ‘প্লীজ’ (অনুগ্রহ করে) এবং ‘থ্যাঙ্ক ইউ’ (ধন্যবাদ) বা "জাজাকিল্লাহ্" ও "মাশা'আল্লাহ" বলা খুবই গুরুত্বপূর্ণ অভ্যাস এবং এগুলি বলার জন্য যত তাড়াতাড়ি সম্ভব উৎসাহিত করা উচিৎ।
৮. কোন বিস্ময় বা আশ্চর্য বস্তু দেখলে "সুবাহানাল্লাহ" ও "আল্লাহু আকবর" ইত্যাদি বাক্য বলা ও শিশুর মুখে মুখে রপ্ত করা।
৯. "এক্সকিউজ মি"(ক্ষমা করবেন) বা "আফওয়ান" বলা। কারও কথার মাঝখানে কথা বলতে হলে বিনীতভাবে ‘এক্সকিউজ মি’ বলতে শিখাতে হবে। শিষ্টাচারের এই নিয়মটি কারো সামনে কথা বলতে অথবা কারও পাশ দিয়ে পার হবার সময়ও প্রযোজ্য।
১০. কোন সুসংবাদ বা খুশির বিষয়ে 'আলহামদুলিল্লাহ' বলা ও শিশুকে বলার অভ্যাস
করানো।
১১. কোন কাজের শুরুতে "বিসমিল্লাহ" বলা ও শিশুদেরকে এ ব্যাপারে উদ্বুদ্ধ করা।
১২. কারও দেহগত আকৃতি নিয়ে মন্তব্য না করা।
যদিও বাচ্চাদের সারল্য আপনার স্নেহের চোখে
অনাবিল মনে হতে পারে, কিন্তু এর ফলে অন্য কেউ ক্ষুব্ধ হতে পারেন। তাদের জানা উচিৎ যে কাউকে মোটা বলা ঠিক নয়, এমনকি আড়ালেও।
১৩. অন্যদের নিয়ে মজা না করা। অন্যদের ক্ষ্যাপানো বা কাউকে নিয়ে মজা করা খুবই খারাপ আচরণ। খেলার মাঠে যতই বাধাহীন হোক না কেন, বাচ্চারা যেন গালাগালি না দেয় সে ব্যাপারে মা-বাবাদের লক্ষ্য রাখতে হবে।
১৪. গালি ও খারাপ ভাষা এড়িয়ে চলা। শিশুরা স্পঞ্জের মতো। তারা যে টিভিতে যা দেখছে বা বড়দের কাছে যা শুনছে তা আত্মস্থ করে নেয়। অনেক সময় তারা জানেই না যে কথাটা খারাপ বা অশ্লীল। সুতরাং, এটি অভ্যাসে পরিণত হওয়ার আগেই তাদেরকে শোধরান এবং গালাগালি বা জঘন্য ভাষা ব্যবহার করা থেকে বিরত করুন।
১৫. বাসা থেকে বের হতে এবং ডুকতে আর সবাইকে সালাম দেওয়ার অভ‍্যেস করবেন।
প্রবেশ করার আগে সালাম দিয়ে অনুমতি
নেওয়া। দরজা যদি হুক দ্বারা বন্ধ নাও থাকে তবুও দরজা খোলার আগে বাচ্চাদের অনুমতি নেওয়া শিখাতে হবে। আর সালাম প্রদানের মাধ্যমে অনুমতি হবে। আর সালাম প্রদানের মাধ্যমে অনুমতি নিবে।আর তাদেরকে শেখান যে ভেতর থেকে কেউ সাড়া না দেওয়া পর্যন্ত অপেক্ষা করতে হবে।



◾গৃহে প্রবেশকালের আদব:


▪ মহান আল্লাহ(সুবহানাহু ওয়া তা'আলা) নির্দেশ দিয়ে বলেন,"যখন তোমরা গৃহে প্রবেশ করবে, তখন তোমরা তোমাদের স্বজনদের প্রতি সালাম দিবে। এ হবে আল্লাহর নিকট হতে কল্যাণময় ও পবিত্র অভিবাদন।" (সূরা- নূর: ৬১) 
▪ একদা রাসূল (সাল্লাল্লাহু আলাইহি ওয়াসাল্লাম) আনাসকে বলেন, "হে বৎস! তোমার বাড়িতে যখন তুমি প্রবেশ করবে, তখন সালাম দাও, তাহলে তোমার ও তোমার পরিবারের জন্য তা বরকতময় হবে।" (তিরমিযী হা: ২৬৯৮)
তিন সময় আপন অপ্রাপ্ত ছেলে-মেয়েরাও পিতামাতার গৃহে প্রবেশ করলে তাদের অনুমতি নিতে হবে। সে সময় হলো-
 ১. ফজর সালাতের আগে।
 ২.দুপুরে বিশ্রামের সময়।
 ৩. ইশার সালাতের পর। 
কারণ, এই তিন সময় হলো তাদের গোপনীয়তার সময়। এ তিন সময় ছাড়া অন্য সময়ে প্রবেশকালে অনুমতির দরকার নেই। আর প্রাপ্ত ছেলে-মেয়েদের সর্বস্থায় অনুমতি নিতে হবে।(সূরা-নূর: ৫৮,৫৯)
▪ আব্দুল্লাহ ইবনে উমার(রাদি আল্লাহু আনহা) " তার কোন সন্তানের প্রাপ্ত বয়স হলেই তিনি তার বিছানা পৃথক করে দিতেন। সে অনুমতি ব্যতীত তার নিকট প্রবেশ করতে পারতো না।"
 (আদাবুল মুফরাদ হা: ১০৬৮)
১৬. শিশুদেরকে সালাম দেওয়া ও তাদেরকে
সালাম দেওয়ার গুরুত্ব ও ফযিলত সম্পর্কে অবহিত করা।
▪ সালামের কতিপয় আদব: রাসূল (সাল্লাল্লাহু আলাইহি ওয়াসাল্লাম) বলেছেন, আরোহী পায়ে হাঁটা ব্যক্তিকে, পায়ে হাঁটা ব্যক্তিকে বসে থাকা ব্যক্তিকে এবং অল্প সংখ্যক লোক অধিক সংখ্যক লোককে সালাম দিবে।" (বুখারী হা: ৬২৩১)
▪ সালামের শব্দসমূহ: "আসসালামু আলাইকুম ওয়া রহমাতুল্লাহি ওয়া বারাকাতুহ্।"
উত্তর প্রদানে বলতে হবে: "ওয়া আলাইকুমুস্সালামু ওয়া রহমাতুল্লাহি ওয়া বারাকাতুহ্।"
 বিনিময়ে উভয়ে ৩০টি করে সোয়াব অর্জন করবে। (তিরমিযী হা: ২৬৮৯)
১৭. কাশি বা হাঁচির সময় মুখের সামনে হাত রাখা
ও হাচি শেষে আলহামদুলিল্লাহ বলা। অন্যের প্রতি সুবিবেচনা স্বরূপ বাচ্চাদের অবশ্যই হাঁচি বা কাশির সময় মুখ ঢাকার অভ্যাস করতে হবে এবং হাচি শেষে 'আলহামদুলিল্লাহ' বলা ও এর জবাবে 'ইয়ার হামুকাল্লাহ' বলা।
১৮. কোন বিষয়ে ধৈর্য ধারণ করা ও বিরক্তবোধ
না করা। কোন বিষয়ে নাক খোঁটা চলবে না।তাদেরকে কোন বিষয় সমাধা হওয়া পর্যন্ত অপেক্ষা করতে শেখান। ধৈর্যের সম্পর্কে বিভিন্ন হাদীস ও উপকারীতা বর্ণনা করুন।
১৯. আত্মবিশ্বাসী ও পরিশ্রমী হতে শেখান:

যখন কারও কিছু প্রয়োজন হয়, সাহায্য
করতে প্রস্তাব দেওয়া। উদাহরণস্বরূপ, যদি তাদের মা কোনও পারিবারিক কাজে রান্নাঘরে নাজেহাল হচ্ছেন, তাদেরকে বলুন যেন সাহায্য করার প্রস্তাব দেয়। এটা করলে বিনয় প্রকাশ করা হয়।
পারিবারিক নানা বিষয়ে সন্তানের মতামত নিন। সন্তানকে একটু একটু করে পারিবারিক কাজের দায়িত্ব দিন। এতে করে সে দায়িত্ব নিতে শিখবে। নিজের ওপর আত্মবিশ্বাস বাড়বে। পরিশ্রমী হবে। পরিবারের সবাই একসঙ্গে বসে খাবার খান। সন্তানকে নিজের হাতে খেতে উৎসাহিত করুন।
২০.ইতিবাচক মনোভাব তৈরি করুন:

পারিবারিক কাজকর্মে পরস্পরকে সহযোগিতা করুন। এতে শিশুরাও নিজ থেকে যোগ দেবে। নিয়মিত বই কিনুন, সন্তানকে সঙ্গে নিয়ে বই পড়ুন। তার বন্ধুদের গুরুত্ব দিন। ভালো বন্ধুদের সঙ্গে মিশতে উত্সাহিত করুন। বিপদে মানুষের পাশে দাঁড়ানোর মতো মনোভাব যেন শিশুর মধ্যে গড়ে ওঠে, সেদিকে নজর রাখুন।



২১. শিশু কোন কাজে সহযোগিতা করলে বলবে
"জাযাকাল্লাহু খাইরান" বলা। 
▪ উসামা ইবনে যায়েদ (রাদিয়াল্লাহু আনহু) থেকে বর্ণিত, রাসূলুল্লাহ(সাল্লাল্লাহু আলাইহি ওয়াসাল্লাম)
বলেছেন, "যে ব্যক্তি কিছু উপকার করে এবং এর
(উপকারের) জবাবে সে যেন উপকারীকে বলে,
جزاك الله خيرا
উচ্চারণ: "জাযাকাল্লাহু খাইরান।"
অর্থ: "আল্লাহ্ আপনাকে উত্তম প্রতিদান দিন
(তাহলে) সে পুরোপুরি তার প্রশংসা ও প্রতিবদল
দিতে পারল।"(বুখারী: ৩৩৬,তিরমিযী: ২০৩৫)
২২. কোনোকিছু যদি বিরক্তিকরও হয়, ঠোঁট না
ওলটানো। অনেক সময় বাচ্চাদের ক্লাসে বা ধর্মীয় অনুষ্ঠানে বসে থাকতে হয়, যাতে তাদের একটুও মজা লাগে না। তবুও তাদের শান্ত হয়ে ধৈর্য সহকারে ভালভাবে বসে থাকতে শেখান। এটা একেবারে ছোট শিশুদের পক্ষে কঠিন হতে পারে, কিন্তু ক্রমাগত শিখিয়ে গেলে তারা যেমন যেমন বড় হবে, অবশ্যই এটি তাদের অভ্যাসে পরিণত হবে।
২৩. কিছু দরকার থাকলে সুন্দরভাবে বলা।
যেমন ধরুন, খাবার সময়, যদি তাদের কিছু দরকার হয়, টেবিলের ওপর থেকে তা তুলে না নিতে শেখান। তার বদলে তাদের বলুন যেন সেটি আস্তে করে চায় এবং দেওয়া হয়ে গেলে ধন্যবাদ জানায়।
২৪. মিথ্যা এড়িয়ে চলা। ঠাট্টা করেও বাচ্চাদের
সামনে মিথ্যা না বলা। যেমন, বাচ্চাকে বললেন আমার ব্যাগে চকোলেট আছে। তোমাকে দিব অথচ আপনার নিকট চকোলেট নেই। এবং মিথ্যার পরিণাম ও পাপ সম্পর্কে সন্তানকে শিক্ষা দিন।
২৫. শিশুদের সামনে কারো সমালোচনা না করা।
গীবত ও সমালোচনা এ জাতীয় বদঅভ্যাস যাতে
শিশুদের মাঝে গড়ে না উঠে, সে ব্যাপারে সজাগ
দৃষ্টি রাখা।
২৬. কারো বস্তু বিনা অনুমতিতে না নেওয়া। চুরির
মত জগন্য বদ অভ্যাস যাতে শিশুদের চরিত্রে বাসা বাধতে না পারে, সে দিকে লক্ষ্য রাখা।



২৭. সালাতের প্রতি যত্নশীল হওয়ার জন্য
শিশুকাল থেকে ঘরে বা মসজিদে তাদেরকে নিয়ে
সালাত আদায় করা।
▪ আল্লাহ(সুবহানাহু ওয়া তা'আলা) বলেন, " আর তোমার পরিবার পরিজনকে সালাতের নির্দেশ দাও আর তাতে অবিচল থাক। তোমার কাছে আমি রিযিক চাই না, আমিই তোমাকে রিযিক দিয়ে থাকি, উত্তম পরিণাম মুত্তাকীদের জন্য নির্দিষ্টি।" (সূরা-ত্ব-হা: ১৩২)
▪ রাসূলুল্লাহ(সাল্লাল্লাহু আলাইহি ওয়াসাল্লাম) বলেন, "তোমরা সন্তানদেরকে নামাযের জন্য আদেশ করবে, যখন তারা সাত বছরে পদাপর্ন করবে। আর নামায না পড়লে ইহার জন্য মারবে যখন তারা দশ বছরে পৌছবে এবং তাদের বিছানা বা শয্যা পৃথক করে দিবে।" 
(সহীহ সুনানে আবু দাউদ হা: ৪৯৫, আহমাদ হা:৬৭৫৬ হাদীছ হাসান)
২৮. শিশুদের সামনে বেশী আল্লাহ ও নবী(সাল্লাল্লাহু আলাইহি ওয়াসাল্লাম) এর প্রেম প্রকাশ করা ও তাদেরকে ধর্মীয় অনুভূতি ও ইসলামী চেতনায় গড়ে তোলা। তাদেরকে কুর'আন ও ইসলাম শিক্ষা দেওয়া।
▪ আলী(রাদি আল্লাহু আনহু) হতে বর্ণিত, রাসূল(সাল্লাল্লাহু আলাইহি ওয়াসাল্লাম) বলেন,"তোমরা তোমাদের সন্তানদেরকে তিনটি শিক্ষা দাও।
 ১.নবী(সাল্লাল্লাহু আলাইহি ওয়াসাল্লাম) এর প্রেম। 
২. নবী(সাল্লাল্লাহু আলাইহি ওয়াসাল্লাম) এর বংশধরদের প্রতি ভালবাসা।
৩. কুর'আন পড়া। কেননা কিয়ামতের দিন কুরানের ধারক বাহকগণ আল্লাহর আরশের নিচে নবী ও সৎ ব্যক্তিদের সাথে অবস্থান করবে। যেদিন আল্লাহর ছায়া ব্যতীত কোন ছায়া থাকবে না। " (দায়লামী,ফিরদাউস,সুয়ূতী,জামে ছাগী)



২৯. সন্তানদেরকে বড়দের প্রতি সম্মান ও ছোটদের প্রতি স্নেহ-দয়া করার প্রতি উৎসাহ প্রদান: 

•আনাস বলেন, "নাবী(সাল্লাল্লাহু আলাইহি ওয়াসাল্লাম) এর কাছে সাক্ষাতের উদ্দেশ্যে এক বৃদ্ধ এল। কিন্তু উপস্থিত লোকজন তাকে পথ করে দিতে দেরী করে। তখন নাবী(সাল্লাল্লাহু আলাইহি ওয়াসাল্লাম) বললেন,যে ব্যক্তি আমাদের ছোটদের দয়া-অনুগ্রহ করে না আর বড়দের শ্রদ্ধা করে না সে আমাদের নয়। অর্থাৎ আমাদের তরিকার মধ্যে সে নয়।"(তিরমিযী হা: ১৯১৯ ছহীহ)
৩০. কখন কোন দোয়া পড়তে হবে তা শিখাবেন, আচার আচরণ শিখাবেন।
৩১. খাওয়ার নিয়ম এবং আদব শিখাবেন।
৩২. কাপড় পরার এবং খোলার, জুতা পড়ার এবং খোলার নিয়ম শিখাবেন।
৩৩. ডান-বাম ব‍্যবহার শিখাবেন।
সমস্ত ভাল ও সম্মানজনক কাজকর্মে ডান হাত ব্যবহার করা বা ডান দিককে অগ্রাধিকার দেয়া:
যেমন: ওযু, গোসল, তায়াম্মুম, পানাহার, মসজিদে প্রবেশ, দাতল করা, পোশাক, জুতা, মোজা পরা, নখকাটা, গোঁফ কাটা, পায়খানা থেকে বের হয়া ইত্যাদি। আর উল্লেখিত কাজের বিপরীত কর্মসমূহে বাম হাত ব্যবহার বা বাম দিককে অগ্রাধিকার দেয়া রাসূল(সাল্লাল্লাহু আলাইহি ওয়াসাল্লাম) এর সূন্নাত। (ছহীহ বুখারী হা: ১৬৮)
৩৪. লজ্জা শিখাবেন, রাগ ত‍্যাগ করা শিখাবেন।
৩৫. বাথরুমে যাওয়া এবং আশার নিয়ম শিখাবেন।
৩৬. ব‍্যবহার শিখাবেন।
৩৭. মেহমান আসলে এবং বেড়াতে গেলে কিভাবে ভদ্রতা এবং নম্রতা বজায় রাখতে হয় শিখাবেন।
৩৮. শিশুকে শেখাবেন কারো বাসায় বেড়াতে গেলে দুনিয়ার জিনিস যেন না হাতায়।
৩৯.দেয়ালে যেন না আঁকে।
৪০. সব খেলনা নিয়ে দখল করে যেন বসে না থাকে। এসব ৯ মাস থেকেই একটু করে করে শিখাবেন দেখবেন well trained হয়ে যাবে।
৪১. সোফা থেকে যেন লাফ না দেয়।
৪২. পর্দা ধরে ঝুলা একদম মানা করবেন।
• আপনি কারো বাসায় গেলে বিরক্তির কারন না হয়ে আনন্দের কারন হোন। যাদের বাসায় যাবেন তারা অনেক শৌখিন তাদের জিনিস গুলা আপনার শিশুর কারনে নষ্ট হোক তা নিশ্চই আপনার কাম্য নয়। না গেলে না যান তাদের সুন্দর জিনিস গুলা নষ্ট করবেন না। এক জায়গায় আড্ডা দিতে থাকবেন না। যাদের বাসায় গেছেন দেখবেন ওদের বাচ্চা খুব ডানপিঠে।
আপনার বাচ্চা শান্ত দেখে মাথায় বালি বা হাতে মারতে পারে। যদি দেখেন মায়ের কোন ভ্রুক্ষেপ নাই, অবস্থা বেগতিক দেখলে সোজা চলে আসবেন। কাউকে কিছু বলার দরকার নেই। আর যাবেন না। সবাই বাচ্চা পছন্দ করে, অসহ্য বাচ্চা কেউ পছন্দ করে না। তাই ঘর থেকেই শুরু হোক হাতে খড়ি।
৪৩. আপনার বাচ্চা কারো বাসায় দেয়ালে আঁকলে সরি/ আফোয়ান বলতে বলবেন। উল্টা নিজে দোষ ডাকবেন না। পরে ঘোড়া বেয়াদব হবে।
৪৪. মারামারি করলে নিজের সন্তানের পক্ষ না নিয়ে দুই পক্ষকেই শান্ত করুন। আপনার ছোট ছোট এ গুন গুলোই আপনার শিশুকে খুব মিশুক ভদ্র করে গড়ে তুলবে।
৪৫. খাবার ভালো বা বড় টুকরোটা নিজের শিশুকে দিবেন না। সবাইকে দিয়ে যা থাকবে সেটাই দিবেন।
৪৬. চলাফেরায় আভিজাত্য গড়ে তুলবেন। ছুচো বানাবেন না।
৪৭. কেউ খেতে দিলেও সব খেয়ে উজার করতে দিবেন না। কিছু চোখের খিদা মেটাতে হয় না।
৪৮. কেউ খানা খাবার সময় যেন না তাকায় শিখাবেন। না শিখলেও নরম গলায় বার বার বলবেন। সেট হয়ে যাবে একসময়।
৪৯. কেউ টাকা গোনার সময় যেন না তাকায়।



● মা- বাবার জন্য কিছু টিপস -

পারিবারিক জীবনে আল্লাহ(সুবহানাহু ওয়া তা'আলার) দেয়া শ্রেষ্ঠ নেয়ামত হলো সন্তান। শান্তি, নিরাপত্তা, আশ্রয়, সমস্যার সমাধান সবই পরিবার থেকে শিশু সন্তান। সন্তানকে ভালো কাজের দিকে উদ্বুদ্ধ করা, অন্যায়ের মোকাবেলা সর্বোপরি প্রতিবাদের পদ্ধতি শেখার অনত্যম প্রতিষ্ঠানও হলো পরিবার।
যোগ্য উত্তরসূরী গঠনের সবচে’ গুরুত্বপূর্ণ প্রতিষ্ঠান পরিবার। বেশিরভাগ সময় পরিবারের সার্বিক পরিচালনা করেন সন্তানের বাবা। বাবাকে সহযোগিতা করেন সন্তানের মা। যার অবদান কোনো অংশেই কম নয়। এ পরিবার থেকেই সন্তান শিখতে শুরু করে। তার চরিত্র পরিবারের ছত্রছায়ায় গড়ে ওঠে। কাউকে সম্মান করা, সততা অবলম্বন ও ভালোবাসা সবকিছুই পরিবারের বাবা-মা থেকে শেখে।



◾বিনয়ী হতে শেখান:

নিজেরা কারও সঙ্গে রূঢ় হবেন না। শিশুদের সামনে কোমল কণ্ঠে কথা বলুন। ভদ্রতা ও মার্জিত ভাব বজায় রাখুন। সামাজিক অনুষ্ঠানগুলোয় সন্তানের অংশগ্রহণ নিশ্চিত করুন। নানা ধরনের মানুষের সঙ্গে কীভাবে মিশতে হয়, সেটা শিশুরা আপনাদের দেখে শিখে নেবে এবং সন্তানদের সাথেও কথা বার্তায় তাদের কর্মে এবং হস্তক্ষেপে পিতামাতাকে উত্তম আচরণ করতে হবে। 
১. বাচ্চাদের জন্মের পর থেকে "আপনি" সম্মানবোধক কথা বলা এতে তাদের মধ্যে সম্মানবোধ সৃষ্টি হবে।
তাদের সাথে সবসময় ভদ্রতা অবলম্বন করা এতে তারা ভদ্রতা শিখবে। 
স্বামী-স্ত্রীর পারস্পরিক মমতা, বিনম্রতা, ক্ষমা ইত্যাদি সন্তানদেরকে প্রভাবিত করে। কারণ সন্তানেরা পিতামাতাকে অনুসরণ করে থাকে। 
▪ রাসূলুল্লাহ(সাল্লাল্লাহু আলাইহি ওয়াসাল্লাম)  বলেন,"তোমরা তোমাদের সন্তানদের সাথে কোমল ব্যবহার করো এবং তাদেরকে উত্তম আদব-কায়দা, তালীম ও তরবিয়াত শিক্ষা দাও।"
(ইবনে-মাজাহ হা: ৩৬৭১)



২. বাচ্চাদের নিয়ে যেমন ইচ্ছা তেমন খেলবেননা।কেননা বাচ্চারা খেলার পুতুল নয় যে, আপনি যেমন ইচ্ছা খেলবেন এবং মজা করবেন। বাচ্চারা হচ্ছে কাচা মাটি। এই সময় তাদের চরিত্র এবং মন মানষিকতা গঠন হয়। সুতরাং এই সময় পুতুল মনে করে তাদের নিয়ে যা খেলবেন এবং মজা করবেন তাই তাদের চরিত্রে প্রভাব পড়বে। তাই বাচ্চাদের সাথে মজা করা, খেলা এবং কথা বলার সময় সতর্কতা অবলম্বন করা উচিত। 
৩. সন্তানদের সঙ্গে বন্ধুত্বপূর্ণ সম্পর্ক গড়ে তুলুন:
নিজেকে তাদের কাছে আবিষ্কার করুন বন্ধু রূপে। যাতে তারা আপনাকে সম্মান করবে, শ্রদ্ধা করবে, ভালোবাসবে, পছন্দ করবে, আপনার কথার উপর কথা বলবেনা এমনকি যথেষ্ট ভয়ও করবে।
৪. সন্তানদের সাথে নিজে দুষ করলে বা আপনার দুষ মনেহলে চুপ থাকুন অথবা ক্ষমা চান।
কেননা অনেক বাচ্চা দেখি, নিজেরা দুষ করে কিন্তু দুষটা দেখিয়ে দিলে বা দুষটার জন্য বকা দিলে আরো রেগে যায়।আসলে এটা তারা অভিভাবকদের থেকে দেখেই শিখে।
• যেসব অভিভাবকেরা নিজেদের ভুল এবং অন‍্যায় দেখিয়ে দিলেই ভুলটা দেখানো হয়েছে কেন রেগে যায় এবং অপরাধি বানায় সন্তান বা অন‍্যদের। সেখানে সন্তানরা কিভাবে অন‍্যায় করেও সে অন‍্যায় অভিভাবক হোক যে কেউ দেখিয়ে দিলে রাগারাগি করবেনা! কেননা এমনটা সে তার পরিবারের থেকেই তো শিখেছে এবং দেখেছে। 
৫. রাগ দেখাবেননা এবং হাত তোলবেননা, মারধর করবেননা। 
৬. বাচ্চাদের জন্মের পর থেকে  গায়ে গালে দুষ্টুমি করেও হাত তোলবেন না। কেননা এতে তারাও তাই করে। আপনি খেয়াল করবেন যখন আপনি বাচ্চাকে হাত তোলেন দুষ্টুমি করে তখন সেইও সেম কাজটা করে অর্থাৎ আপনার গায়েও হাত তুলে। ফলে এটা অভ‍্যেস হয়ে যায় অধিকাংশ বাচ্চাদের। বড় হয়েও আপনি তাকে মারলে সেও আপনার গায়ে হাত তুলার চেষ্টা করবে। তাই হাত তুলা থেকে সর্তক থাকবেন দুষ্টুমি করে হলেও। আপনি যেমন নম্রতা ভদ্রতার সাথে বাচ্চার সাথে আচরণ করবেন এবং মিশবেন সে তাই শিখবে এবং করবে।
৭. যথেষ্ট খেয়াল রাখুন আপনাদের কথায়, আচরণে সন্তানরা যেনো কষ্ট না পাই। কেননা
সন্তানরাও মনে কষ্ট পেলে এবং অভিশাপ দিলে মা বাবার উপর পড়ে। যা আমি নিজেও প্রমাণ পেয়েছি। সুতরাং নিজেরাও খেয়াল রাখুন আপনাদের স্বভাব এবং ব‍্যবহারের কারণে যেনো সন্তানরা কষ্ট না পাই। 



৮.অন্যায়কে প্রশ্রয় দেবেন না:

শিশুরা হচ্ছে কাদামাটির মতো। কাদামাটিকে যেমন ইচ্ছা আকার দেওয়া যায়। কিন্তু শুকিয়ে গেলে পরিবর্তন করা কঠিন হয়ে পড়ে। ছোটবেলায় শেখা সব অভ্যাস পরিণত বয়সে স্থায়ী হয়ে যায়। তাই খুব সতর্কতার সঙ্গে তাকে নৈতিকতার শিক্ষা দিন। সন্তানের সামনে কোনো অপরাধ করা বা পক্ষ নেওয়া থেকে বিরত থাকুন। নিজেরা মিথ্যা বলবেন না। আইন ভাঙবেন না। শৃঙ্খলা, নৈতিকতা ও মূল্যবোধের শিক্ষা দিন।
অতিরিক্ত প্রশ্রয় দিবেননা, খারাপ দেখলেই বুঝানো এবং শাষনে অলসতা করবেননা।
৯. গোপনে প্রকাশ‍্যে এবং তাদের সামনে তাদের সুনাম করুন।
১০. অন্যদের সাথে  তুলনা করবেননা।
• অনেক সময় মা-বাবা তাদের সন্তানকে অন্যের সঙ্গে তুলনা করে। অন্যের সন্তানের সাফল্য এবং
নিজ সন্তানের ব্যর্থতায় দুঃখ প্রকাশ করে। এ সকল শিশুরা প্রায়শই হতাশাগ্রস্ত হয়ে পড়ে এবং হীনমন্যতায় ভোগে। 
(মাসিক ফয়যানে মদীনা, ডিসেম্বর:২০২১)
সুতরাং অন্যের সঙ্গে নিজের সন্তানকে কখনোই তুলনা করবেন না। সবকিছুতে প্রতিযোগিতা আনবেন না। সব বিষয়ে সেরা হতে হবে, এমন কোনো কথা নেই। কোনো বিষয়ে সেরা না-ই হতে পারে। তাই বলে তার কোনো ব্যর্থতাকে বিদ্রূপ করবেন না। সফলতার পাশাপাশি জীবনে ব্যর্থতাকে মেনে নেওয়ার মতো মানসিক অবস্থা যেন শিশুর থাকে, সেটি নিশ্চিত করুন। তুলনা না করে উৎসাহ দিন। সন্তানের ছোটখাটো সাফল্যকেও উদ্‌যাপন করুন।
১১. তাদের কথার উপর কথা বলবেননা চুপ থাকবেন। ফলে দেখবেন আপনারাও কথা বললে চুপ থাকবে। কেননা বড়রা তাদের সাথে যে আচরণ করে তাই তারা কপি করে।
১২. শিশু-কিশোরদেরকে সর্বোত্তম পোশাক পরিধান করানো বিভিন্ন অনুষ্ঠান এবং ঈদ এলেই শিশুরা নতুন নতুন পোশাক পরিধান করে , অনুষ্ঠানে তারা আনন্দ করতে এবং  ঈদ পরবী আদায়, ফিরনী-সেমাই খাওয়া, আত্মীয়-স্বজন ও বন্ধুদের বাড়ীতে বাড়ীতে ঘোরা-ফেরা ইত্যাদির মধ্য দিয়ে ঈদ উদযাপন করতে আনন্দ পায়। শিশু মনের এ আনন্দকে ধরে রাখার জন্য অভিভাবকের দায়িত্ব তাদেরকে সর্বোত্তম পোশাক পরিধান করিয়ে ও সুসজ্জিত করে অনুষ্ঠানে এবং ঈদের আনন্দে শরীক করা। তবে নায়ক- নায়িকা, খেলোয়াড় ও জনপ্রিয় তারকাদের নামে-বেনামে বিভিন্ন ফ্যাশান ও ডিজাইনের অমার্জিত ও অরুচিশীল পোশাক থেকে তাদেরকে অবশ্যই দূরে রাখতে হবে।



১৩. কর্তৃত্ব এড়িয়ে চলুন
বেশির ভাগ মা-বাবা সন্তানের ওপর কর্তৃত্ব দেখানোর চেষ্টা করেন। এটি একেবারেই উচিত নয়। বেশি কর্তৃত্ব দেখালে আপনার সন্তান নিজেকে ছোট মনে করতে শুরু করবে, আপনার থেকে বিচ্ছিন্ন হয়ে পড়বে। পরবর্তী জীবনে নিজেও অন্যের ওপর কর্তৃত্ব করার চেষ্টা করবে, যা ভালো অভ্যাস নয়। তাই সন্তানের সঙ্গে বন্ধুর মতো মিশতে হবে। ভুল করলে তাকে বুঝিয়ে বলুন।



আসলে ছোটবেলায় পরিবার থেকেই যে বাচ্চাগুলো লজ্জাশীলতা, নম্রতা ও বড়দের প্রতি সম্মান এবং ভয় করার মতো অভ্যাস নিয়ে বড় হয়, সে-ই সন্তানরাই বড় হয়ে মানবিক ব্যক্তিত্বসম্পন্ন ও নৈতিকতার মানদণ্ডে টিকে থাকার সম্ভাবনা অনেক বেশী। 



◾যারা সন্তানকে দ্বীনদার হিসেবে দেখতে চান:


আজকের শিশু আগামীর ভবিষ্যৎ।
শিশুকে আগামীর জন্য গড়ে তুলতে হলে প্রথমেই
তার ভবিষ্যৎ সুন্দর ও নিরাপদ করতে হবে।
শিশুর ভবিষ্যৎ নিষ্কণ্টক ও প্রোজ্জ্বল হবে তখনই,
যখন তাকে ইসলামের শিক্ষায় শিক্ষিত
করে তোলা হবে। প্রতিপালন করা হবে ইসলামের
আদর্শ ও রূপরেখায়। শিশুকে শিশুকাল থেকেই তার মন-মানসিকতায় ইসলামের প্রতি পরিচ্ছন্ন চিন্তা ও অগাধ ভালোবাসারবীজ রোপণ করতে হবে। তার আকিদা-বিশ্বাস পরিশুদ্ধ করতে হবে।
আল্লাহ, নবী-রাসূল, ফেরেশতা, এসবের প্রতি তাকে বিশ্বাসী করে তুলতে হবে। আদব-কায়দা, নম্রতা-ভদ্রতা ও সুন্দর শিষ্টাচারে প্রতিপালন করতে হবে।



মুসলিম বাবা-মা হিসেবে কখন থেকে বাচ্চাকে ইসলাম সম্পর্কে ধারনা দিবো? এজ আর্লি এজ পসিবল। মনে হতে পারে বাচ্চা বুঝবে না, কিন্তু ব্রেইন ঠিকই ক্যাচ করে নিবে। একটা রাফ গাইডলাইন আছে এখানে বাচ্চার ১৮-৩৬ মাস বয়সী হলেই এই কাজ গুলি শুরু করে দিবেন ইনশাআল্লাহ।

» আকিদাহ্:
•আল্লাহ কোথায় আছেন? তোমার রব কে? কে তোমাকে বানিয়েছেন?
• বাচ্চার সাথে কথা বলুন আল্লাহর সৃষ্টি নিয়ে (আকাশ, গাছ-পালা, ফুল প্রজাপতি কে বানিয়েছেন?)

• আযকার/ ডেইলি দু’আ:
• ঘুম থেকে উঠার দু'আ, ঘুমাতে যাওয়ার আগের দু'আ।
• খাওয়ার আগের দু'আ, খাওয়ার পরের দু'আ।
হাঁচি দিলে কি বলতে বলতে হয় ( ফর প্যারেন্টসঃ
আলহামদুলিল্লাহ, নট এক্সকিউজ মি)
• সালামের প্রচার শেখানো, ছোট-বড় সবাইকে সালাম দেয়া।
• বাথরুমে যাওয়ার দু'আ, বের হওয়ার দু'আ।
• বাসা থেকে বের হওয়ার দু'আ।
• সব কাজ করার আগে বিসমিল্লাহ বলা।
যে কোন কাজ করবো বলার আগে ইনশাআল্লাহ বলা।
• সুন্দর কিছু দেখলে মাশাআল্লাহ বলা।
•  কোন কিছু গিফটপেলে জাযাকাল্লাহু খায়ির বলা।

»  কুরআন:
রেগুলার কুরআন বাচ্চাকে সাথে নিয়ে পড়ুন। বাচ্চা পাশে বসে থাকতে পারে।
• ঘুমানোর আগে আয়াতুল কুরসী, সূরা ফাতিহা, কূল যুক্ত সূরা বাচ্চাকে সাথে নিয়ে পড়েন। খুব দ্রুত দেখবেন বাচ্চা আপনার সাথে পড়ছে।


» আখলাক: খাবার এবং পানি ডান হাতে খাওয়া, বসে খাওয়া এবং বিসমিল্লাহ বলে খাওয়া।
• যে কোন কাজ করার আগে বাবা-মায়ের পারমিশন নেয়া।
• “প্লিজ” বলতে শেখানো। ভুল হলে “সরি”।
• যত ছোট বয়সই হোক, পোশাক বদলানোর সময় লজ্জ্বার ধারনা দেয়া। অন্যদের সামনে বাচ্চার ডায়াপার চেইঞ্জ করবেন না। আড়াল রাখুন।
• শেয়ারিং শেখান। যে কোন কিছু অন্যদের সাথে শেয়ার করলে প্রশংসা করুন। 
• ভালো কাজগুলোকে এপ্রিশিয়েট করুন এবং এভাবে রিলেট করুন, আল্লাহ্ এটা পছন্দ
করেন, রাসূল(সাল্লাল্লাহু আলাইহি ওয়াসাল্লাম) এভাবে বলেছেন...

» সিরাহ্:
• রাসূল(সাল্লাল্লাহু আলাইহি ওয়াসাল্লাম) এবং সাহাবীদের গল্প বলুন।
• ছোট হাদীসগুলো গল্পের মতো করে বলুন।
• কুরআনের ঘটনাগুলো নিজের ভাষায় গুছিয়ে বলুন।

» ইবাদাহ্:
• নামায বাচ্চাকে সাথে নিয়ে পড়ুন। না দাঁড়ালেও খেলার এরিয়া যাতে আশেপাশে থাকে।


ছোট বয়সী বাচ্চাদের ধরে-বেঁধে শেখানোর কিছু নেই। নিজেদের লাইফে প্র্যাকটিস করলে, বাচ্চারা দেখেই শিখবে। নিজের লাইফে নাই কিন্তু আশা করি, বাচ্চাকে শেখাতে পারবো- এই চিন্তা থেকে বের হয়ে আসুন। আমি যদি চাই বাচ্চা ইসলামিক মাইন্ডের হবে, তাহলে আগে নিজেকেই সেই ছাঁচে গড়ে নিতে হবে।
• বাড়িতে নামায পড়ার ক্ষেত্রে, সূরা জোরে পড়তে পারেন। যাতে বাচ্চা শুনতে পায়। মাসনূন দু'আ গুলো বাচ্চাকে সাথে নিয়ে পড়ুন। বাচ্চারা শুনতে শুনতেই শেখে। আলাদা করে শেখানোর দরকার নেই।
• বাচ্চাকে আগে আল্লাহ্কে ভালোবাসতে শেখান
এবং পাশাপাশি আল্লাহ্ কথা মত না চললে রাগ করবেন এটাও বুঝতে শেখান। তাকে জানান, আল্লাহ্ই সব চাইতে বেশী ভালোবাসে তাকে, এমনকি বাবা-মায়ের চাইতেও!
রাসূল(সাল্লাল্লাহু আলাইহি ওয়াসাল্লাম)  এর সুন্নার প্রতি ভালোবাসা গড়ে তুলুন।
যে কোন ব্যাপারে রাসূল(সাল্লাল্লাহু আলাইহি ওয়াসাল্লাম) কেই রোল মডেল করুন।
• সুস্থতা- অসুস্থতা আল্লাহর কাছ থেকে আসে, ধারনা দিন। যে কোন ধরনের ব্যাথা পাওয়ায় বা অসুস্থতায় একমাত্রই আল্লাহ্‌ই তাকে সুস্থ করবে এটা বোঝান।
• জান্নাত সম্পর্কে ধারনা দিন। সেটা কত চমৎকার জায়গা। সময়ে সময়ে বর্ননা করুন। যাতে এই জায়গায় যাওয়ার ব্যাপারে বাচ্চার আগ্রহ মাথায় গেঁথে যায়। সাথে সাথে জাহান্নামের ভয়াবহতা সম্পর্কেও ধারণা দিবেন যাতে এ থেকে বেঁচে থাকার চেষ্টা করে। 
• মসজিদের সাথে এটাচমেন্ট তৈরী করে দিন। সম্ভব হলে বাচ্চাকে জামাতে নামায পড়ার সময় সাথে রাখুন। সে কোন মসজিদ ভিত্তিক হালাকায় সাথে রাখুন।
• স্বপ্ন দেখাবেন হাফেজ,আলেম এবং মুজাহিদ হওয়ার।
• আশা বাধাঁবেন জান্নাত পাওয়ার।


তারা যেভাবে বুঝবে সেভাবে বুঝানোর চেষ্টা করবেন। 
বাচ্চাকে ভালো মুসলিম হিসেবে গড়ে তোলার চেষ্টা করুন, বাই প্রোডাক্ট হিসেবে ভালো মানুষ সে এমনিতেই হবে। ইনশা~আল্লাহ।



◾দ্বীনি বিষয়ে উদ্বুদ্ধ করবেন:


• অন্যান্য ইবাদত ও ইসলামী আদব শিক্ষা দেওয়া:
 রোযা, হজ্জ, সালাম, অযু-গোসল, পানাহারের আদব, পিতামাতার সাথে সৎ ব্যবহার, বড়দের শ্রদ্ধা ও সততা এবং শিরক-বিদ'আত হতে সতর্ক করা ইত্যাদি।
•সন্তানদেরকে অন্যান্য আদব বা শিষ্টাচার শিক্ষা দেয়া:

পিতা-মাতার অন্যতম কর্তব্য হলো সন্তানকে আদব শিক্ষা দেয়া। 
▪ রাসূলুল্লাহ(সাল্লাল্লাহু আলাইহি ওয়াসাল্লাম) বলেন," তোমরা নিজেদের ও পরিবার পরিজনদের আল্লাহ ভীতির ব্যাপারে উপদেশ দাও এবং শিষ্টাচার শিক্ষা দাও।" (বুখারি : ২৮১) 
▪ ওমর(রাদি আল্লাহু আনহু) জনৈক ব্যক্তিকে উপদেশ দিতে গিয়ে বলেন,"তোমার সন্তানকে আদব শিক্ষা দাও। কারণ তুমি তোমার সন্তানের ব্যাপারে জিজ্ঞাসিত হবে যে, তুমি তাকে কী আদব শিখিয়েছ, তুমি তাকে কী শিক্ষাদান করেছ?" 
(বায়হাকি : ৪৮৭৭)



১. সন্তানদের নৈতিকতার শিক্ষা দেওয়া
নৈতিকতার সংজ্ঞা: সততা, সদাচারণ, সৌজন্যমূলক আচারণ, সুন্দর স্বভাব, মিষ্টি কথা ও উন্নত চরিত্র- এ সবকিছুর সমন্বয় হলো নৈতিকতা। এই নৈতিকতা সম্পন্ন ব্যক্তিকে রাসূলুল্লাহ(সাল্লাল্লাহু আলাইহি ওয়াসাল্লাম) সর্বোত্তম লোক বলে অভিহিত
করেছেন।
▪ তিনি বলেন, “নিশ্চয় তোমাদের মধ্যে ঐ ব্যক্তি উত্তম, যার চরিত্র উত্তম।” (বুখারী-মুসলিম) তিনি আরও বলেছেন, “আমি মহান নৈতিক গুণাবলিকে পরিপূর্ণতা দান করার জন্যই প্রেরিত হয়েছি।” (বুখারী)

সন্তানদের পাপ- নেকি কোন গুলো শিখাবেন, পর্দার ব‍্যাপারে শিখাবেন। আখিরাতের ব‍্যাপারে জানাবেন।
বাচ্চারা বড় হয় বেপর্দা, অশ্লীলতা, খারাপ ব‍্যবহার এবং আচরণের মধ্যে দিয়ে এবং তা দেখে দেখে। তাহলে মুসলিম বাচ্চারা কিভাবে শিখবে এবং  জানবে পর্দা ফরজ এবং অশ্লীলতা দেখা আর খারাপ আচরণ, ব‍্যবহার পাপ। তবে তাদের শুধু এতটুকু বলা হয় যে, এগুলো খারাপ কিন্তু তাদের সহীহ ভাবে বুঝানো হয়না যে, এগুলোর কারণে আখিরাতে কি কি আজাব ভোগ করতে হবে। এমনকি বাচ্চাদের জানানোও হয়না যে, আমরা দুই দিনের জন্য এই দুনিয়াতে এসেছি। আমাদের যেকোনো মূহুর্তে মৃত্যু ঘটতে পারে। মোট কথা অধিকাংশ পরিবার বাচ্চাদের  আখিরাতের ব‍্যাপারে কিছু কিছু শিখাইলেও এবং জানালেও গুরুত্বপূর্ণ অনেক কিছুর ব‍্যাপারে জানাইনা। আর মডার্ন বেশির ভাগ পরিবার তো কিছুই শিখাইনা এবং জানাইনা। ফলে সেসব পরিবারের বাচ্চাগুলো বেপর্দায় না চলে, অশ্লীলতা এবং পাপে নিমজ্জিত না থেকে কারা থাকবে! কেননা তাদের পরিবারেরই নামে মুসলিম। তাহলে তারা কি শিখবে, জানবে, মানবে এবং বুঝবে।



কাজেই পিতামাতাকে অবশ্যই ইসলামের বিধানগুলি পালন করতে হবে। আর সন্তানদর সঠিক শিক্ষা ও সৎপথ দেখানোর দায়িত্ব পিতামাতার ওপরই। প্রয়োজনে শাসন করতে হবে। 
▪ রাসূলুল্লাহ(সাল্লাল্লাহু আলাইহি ওয়াসাল্লাম) বলেন, "তুমি তোমার পরিবারের ওপর থেকে শিষ্টাচারের লাঠি উঠিয়ে নিও না।"(ছহীহ আত্ তারগীব হা: ৫৭০)
▪ তিনি রাসূল (সাল্লাল্লাহু আলাইহি ওয়াসাল্লাম) আরও বলেন,"তোমরা লাঠি ঐ জায়গায় লটকিয়ে রাখ যেখানে গৃহবাসীর দৃষ্টি পড়ে। কারণ এটা তাদের জন্য আদব তথা শিষ্টাচারের মাধ্যম।"
(সিসসিলাহ ছহীহাহ্ হা: ১৪৪৭)
তবে শাসনের ক্ষেত্রে মধ্যম পন্থা অবলম্বন করতে হবে।



•সালাতের প্রতি যত্নশীল এবং সালাত আদায়কারী হতে উদ্বুদ্ধ করবেন।
ছালাত আদায়ের প্রতি যত্নশীল করে গড়ে তোলা।
যে সকল শিশু-কিশোরের বয়স দশ বছর পূর্ণ হয়েছে তারা ছিয়াম পালন করুক চাই না করুক তাদেরকে ছালাত আদায়ে বাধ্য করতে হবে। আর যাদের বয়স সাত বছরে উপনীত হয়েছে তাদেরকে ছালাতের প্রশিক্ষণ দিতে হবে।
▪ "তোমাদের সন্তানদের সাত বছর বয়স হলে তাদের নামাজের আদেশ দাও এবং পবিত্র আল কোরআন শিক্ষা দাও।" (আবু-দাউদ: ৪৯৫)
▪ রাসূলুল্লাহ (সাল্লাল্লাহু আলাইহি ওয়া সাল্লাম) আরো বলেন,"তোমাদের সন্তান যখন সাত বছর বয়সে পদার্পণ করে তখন তাকে ছালাতের প্রশিক্ষণ দাও। আর দশ বছর হলে তাকে ছালাতের জন্য শাসন কর এবং তাদের পরস্পরের বিছানা আলাদা করে দাও।" (সহীহ সুনানে আবু দাউদ হা: ৪৯৫, আহমাদ হা: ৬৭৫৬ হাদীছ হাসান) 
▪ "আব্দুল্লাহ ইবনে উমার(রাদি আল্লাহু আনহু) তার কোন সন্তানের প্রাপ্ত বয়স হলেই তিনি তার বিছানা পৃথক করে দিতেন। সে অনুমতি ব্যতীত তার নিকট প্রবেশ করতে পারতো না।" (আদাবুল-মুফরাদ হা: ১০৬৮)
আর পিতামাতাকে এই দু’আ পড়তে থাকতে হবে:
رب اجعلني مقيم الصلاة ومن ذريتي ربنا وتقبل دعاء.
উচ্চারণ: "রব্বিজ ‘আল্‌নী মুকিমাছ্ ছলাতি ওয়ামিন যুররিইয়াতি রব্বানা ওয়া তাকাব্বাল্ দু'আ।"
অর্থ: "হে আমার প্রতিপালক! আমাকে ছলাত প্রতিষ্ঠাকারী বানাও আর আমার সন্তানদের মধ্য হতেও। হে আমাদের প্রতিপালক! আমার দু‘আ কবুল কর।" (সূরা ইবরাহীম: ৪০)
▪ আনাস (রাযিয়াল্লাহু আনহু) ইয়াতীম বালককে নিয়ে তার বাড়ীতে ছালাত আদায় করেছেন। 
▪ আবূ ক্বাতাদাহ (রাযিয়াল্লাহু আনহু) হতে বর্ণিত। তিনি বলেন, " আমি নবী করীম (সাল্লাল্লাহু আলাইহি ওয়া সাল্লাম)-কে লোকজনদের নিয়ে ছালাত পড়াতে দেখেছি। এমতাবস্থায় নাতনী উমামা বিনতু আবিল ‘আছ তাঁর কাঁধে থাকত। তিনি যখন রুকূতে যেতেন উমামাকে নিচে নামিয়ে রাখতেন। আবার যখন তিনি সিজদা হতে মাথা উঠাতেন, তাকে আবার কাঁধে উঠিয়ে নিতেন।"
রাসূলুল্লাহ (সাল্লাল্লাহু আলাইহি ওয়া সাল্লাম) নিজে তারাবীহর ছালাতের জন্য রাত্রিতে জাগতেন এবং পরিবার-পরিজনদেরকেও তা আদায় করার জন্য জাগিয়ে দিতেন।
শিশু-কিশোররা যেহেতু পরিবারের সদস্য সেহেতু প্রত্যেক পিতা-মাতা বা অভিভাবক তাদেরকেও সামর্থ্যানুযায়ী রাত্রি জাগরণে অভ্যস্ত করবে।
▪ আল্লাহ (সুবহানাহু ওয়া তা'আলা) বলেন,"আর আপনি আপনার পরিবারকে ছালাতের আদেশ দিন এবং আপনি এর উপর অবিচল থাকুন।" (সূরা ত্বো-হা: ১৩২)



◾সন্তানদেরকে মসজিদে যাওয়ার প্রতি উদ্বুদ্ধ করা: 


" আল্লাহর নিকট প্রিয় স্থান হলো মসজিদ এবং নিকৃষ্ট স্থান হলো বাজার।"
(মুসলিম, মিশকাত হা: ৬৯৬) 
আর যাতে তারা মসজিদে গিয়ে জামায়াতের সহিত সালাত আদায় করে। কারণ মসজিদে গেলে তারা অনেক দিকদিয়ে লাভবান হবে। 
১. জামায়াতে ছলাত পড়লে ২৫ বা ২৭ গুণ সোয়াব বেশি পাবে। 
(বুখারী-মুসলিম, মিশকাত হা: ৭০২, ১০৫২)
২. সালাত ধীর-স্থিরভাবে পড়ার অভ্যস্ত হবে। 
৩. অনেক কিছু জানতে পারবে। 
৪. বড়-ছোট সকলের সহিত দেখা-সাক্ষাত ও সালাম বিনিময় করতে পারবে।
◾প্রতিটি সন্তানকে ইসলাম সমর্থিত কয়েকটি স্বভাবজাত অধিকার সম্পর্কে অবগত করা পিতামাতার ওপর অপরিহার্য :
১. আল্লাহর অধিকার ।
২. আল্লাহর রসূলের অধিকার।
৩. পিতামাতার অধিকার।
৪. আত্মীয় স্বজনদের অধিকার
৫. স্বামী-স্ত্রীর অধিকার।
৬. প্রতিবেশীর অধিকার ।
৭. সকল মুসলিমদের অধিকার।
৮. অমুসলিমদের অধিকার।
৯. শাসক গোষ্টি ও জনসাধরণের অধিকার।



• আল্লাহর অধিকার বলতে:
 তা হলো এই যে, সকল বান্দা এক আল্লাহর ইবাদত করবে আর ইবাতে তাঁর সাথে কাউকে শরীক বা অংশীদার স্থাপন


• পিতামাতার অধিকার বলতে: 
পিতামাতারই দায়িত্ব যে, সন্তানদেরকে তাদের
অধিকার সম্পর্কে শিক্ষা দেওয়া। 
▪ মহান আল্লাহ (সুবহানাহু ওয়া তা'আলা) বলেন, "তোমার প্রতিপালক হুকুম জারি করেছেন যে, তিনি ছাড়া অন্য কারো ইবাদত কর না, আর
পিতামাতার সঙ্গে সদ্ব্যবহার কর। তাদের একজন বা তাদের উভয়ে যদি তোমার জীবদ্দশায় বার্ধক্যে উপনীত হয়, তবে তাদেরকে বিরক্তিসূচক কথা
বল না, আর তাদেরকে ভর্ৎসনা কর না। তাদের সাথে সম্মানজনক কথা বল। তাদের জন্য সদয়ভাবে নম্রতার বাহু প্রসারিত করে দাও আর বল, হে আমার প্রতিপালক! তাদের প্রতি দয়া কর যেমনভাবে তারা আমাকে শৈশবে লালন- পালন করেছেন। তোমাদের প্রতিপালক খুব ভাল করেই জানেন তোমাদের অন্তরে কী আছে। তোমরা যদি সৎকর্মশীল হও, তবে যারা বার বার তাঁর দিকে ফিরে আসে তিনি তো তাদের প্রতি পরম ক্ষমাশীল।" (সূরা বনী ইসরাঈল: ২৩-২৬)



● সন্তানদের দ্বীন নিয়ে সতর্ক হোন-


◾সন্তানদেরকে দ্বীন শিক্ষা দেওয়া পিতামাতার ওপর ফরয। পরিবার হচ্ছে শিশুর প্রথম বিদ্যালয়। এ সময় পিতামাতা নিজেদের ব্যক্তিত্ব দিয়ে এবং ইসলামী নির্দেশনার মাধ্যমে তাদের প্রতিপালন করবেন। শিক্ষা অর্জন করা সকলের জন্য ফরয। সন্তানদেরকে সুশিক্ষায় গড়ে তুলতে পারলেই সে সন্তানরা উভয় জগতে মাতা-পিতার কল্যাণে আসবে। আল্লাহ (সুবহানাহু ওয়া তা'আলা) সর্ব প্রথম যে ওহী অবতীর্ণ করেছেন তাতে শিক্ষা অর্জন করতে বলা হয়েছে।

▪ মহান আল্লাহ(সুবহানাহু ওয়া তা'আলা) বলেন, " পড় তোমার রবের নামে যিনি সৃষ্টি করেছেন। সৃষ্টি করেছেন মানুষকে জমাটবাধা রক্তপিন্ডু হতে। পড়! আর তোমার পালনকর্তা বড়ই দয়ালু। যিনি কলমের মাধ্যমে শিক্ষা দান করেছেন। শিক্ষা দিয়েছেন মানুষকে যা সে জানত না।" (সূরা-আলাক: ১-৫)

▪ রাসূলুল্লাহ(সাল্লাল্লাহু আলাইহি ওয়াসাল্লাম) বলেছেন," ইলম শিক্ষা করা প্রত্যেক মুমিনের (নর-নারীর) জন্য ফরয।"(ইবনু-মাজাহ হা: ২২৪)
দ্বীন শিক্ষার মূল লক্ষ্য ও উদ্দেশ্য হতে হবে স্রষ্টাকে জানা এবং তাঁর প্রেরিত বিধানসমূহ অবগত হওয়া। সর্ব প্রথম সন্তানদের কুরআন শিক্ষা দেওয়া। কুরআন তেলাওয়াত ও মুখস্থ করানোর প্রতি উদ্বুদ্ধ করা এবং রামাযান কুরআন নাযিলের মাস।তাই এ মাসে কুরআন তেলাওয়াত করে কুরআনের শাফা‘আত লাভ করা যায়। তাই সন্তানদেরকে এ মাসে কুরআন তেলাওয়াতের প্রতি উদ্বুদ্ধ করতে হবে।



◾সন্তানের সঠিক লালন-পালন পিতামাতার ওপর ওয়াজিব। ইসলাম পিতামাতার ওপর সন্তান লালন-পালন, তাদের দেখা-শোনা এবং তাদের দ্বীনী ও জাগতিক কল্যাণের গুরু দায়িত্ব অর্পণ করেছে। সন্তানরা যাতে পরকালে কোন কষ্টের সম্মুখিন না হয়, সেদিকে লক্ষ্য রাখা প্রত্যেক পিতামাতারই কর্তব্য।



সন্তানদেরকে ইহকালীন মঙ্গল ও পরকালীন মুক্তির সম্পদরূপে গড়ে তোলার জন্য প্রত্যেক বাবা-মাকে সচেষ্ট হওয়া জরুরী। এক্ষেত্রে সন্তানের মা অগ্রণী ভূমিকা পালন করে থাকে। এছাড়া সন্তানকে সঠিকভাবে লালন- পালনের ক্ষেত্রে পিতার ভূমিকাও অগ্রগামী। কেননা পিতা যেমন যাবতীয় খরচ-খরচার আঞ্জাম দিয়ে থাকে, তেমনি অন্যান্য ব্যস্ততার মাঝে মায়ের কাজের একান্ত সহযোগি হয়ে ওঠে। এতদ্ব্যতীত শিশু-কিশোররা যে পরিবারের সবচেয়ে গুরুত্বপূর্ণ অংশ এ বিষয়টি মূল্যায়ন করা উচিত। কেননা কোন কারণে যদি সন্তানরা পাপাচার ও অন্যায় কাজ তথা জাহান্নামের দিকে ধাপিত হয়, তাহলে তার সকল দায়ভার পিতা-মাতার উপরই বর্তায়। সুতরাং তাদেরকে জাহান্নামের ভয়াবহ শাস্তি থেকে মুক্ত করার গুরু দায়িত্ব পিতা-মাতার উপরেই ন্যস্ত। 
▪ আল্লাহ (সুবহানাহু ওয়া তা'আলা) বলেন,
"হে মুমিনগণ! তোমরা নিজেদেকে এবং তোমাদের
পরিবার-পরিজনকে জাহান্নামের আগুন থেকে বাঁচাও। যার জ্বালানী হবে মানুষ এবং পাথর।"
(সূরা আত-তাহরীম : ৬)


শিশু-কিশোরদেরকে বেশি বেশি সৎকর্মের
প্রতি উদ্বুদ্ধ করলে এবং অসৎ কর্মাদী থেকে বিরত
রাখার চেষ্টা করলে দু’দিক থেকে নেকী অর্জনের পথ উন্মুক্ত হবে। 
১. নিজে সৎকর্ম সম্পাদন ও অসৎকর্ম হতে বিরত থাকার নেকী।
২. অন্যকে সেদিকে আহ্বান করার নেকী।


সন্তানেরা পূণ্যবান হলে, ইহজগত ও পরজগতে পিতামাতার চক্ষু শীতলকারী হবে এবং উক্ত সন্তানের দ্বারা পিতামাতা (নিজেদের) মৃত্যুর পর উপকার লাভ করতে পারবেন। 
▪ আল্লাহ্(সুবহানাহু ওয়া তা'আলা) বলেন,
"যারা ঈমান এনেছ, আর তাদের সন্তানেরাও ঈমানের সাথে তাদের অনুসরণ করেছে, আমি তাদেরকে তাদের সন্তানাদির সাথে মিলিত করব এবং তাদের নিজ আমল হতে কিছু মাত্র হ্রাস করব না। প্রত্যেক ব্যক্তি অর্জিত কাজে আবদ্ধ।" 
(আত্ব-তুর: ২১)



◾সন্তানরা পিতামাতার মর্যাদা বৃদ্ধির কারণ:


সন্তান নেক বা আদর্শ করে গড়ে তুললে শুধু সন্তানরাই লাভবান হন না। বরং এর দ্বারা পিতামাতা, সমাজ ও দেশ-জাতী সকলেই এর উপকার লাভ করে।
▪ নবী(সাল্লাল্লাহু আলাইহি ওয়াসাল্লাম) বলেছেন, "আল্লাহ জান্নাতের মধ্যে নেক্কার লোকের মর্যাদা বৃদ্ধি করেন। তখন সে বলে, হে আমার রব! এই মর্যাদা বৃদ্ধি কোত্থেকে? বলা হবে, তোমার সন্তানের এস্তেগফারের কারণে।"
 (আহমাদ হা: ১০২১০)
▪ তিনি আরও বলেছেন, " যখন মানুষ মারা যায় তার সমস্ত আমল বন্ধ হয়ে যায়। তবে তিনটি আমলের সোয়াব চালু থাকে, ছদকায়ে জারিয়া, এমন ইলম যা থেকে লাভবান হওয়া যায় এবং নেক সন্তান যে তার জন্য দু'আ করে।" 
(মুসলিম হা: ১৬৩১)



▪ এক বিবাহিত যুবক, কঠিন রোগে মৃত্যু শয্যায় তার স্ত্রীকে ডাকলেন।তার চোখ দিয়ে অনুশোচনার অশ্রু ঝরছে।যুবকের স্ত্রী গর্ভবতী ছিলেন,এবং এটিই তাদের প্রথম সন্তান!

সে স্ত্রী কে বললো: দেখো,আমি সারা জীবনে নামাজ-রোজা করিনি!আজ মৃত্যু সময়ে ভুল ভেঙ্গে গেছে,কিন্তু আমি নিরুপায় আমার আর কিছু করার সময় সুযোগ হলো না। যদি তোমার গর্ভের সন্তান বেঁচে থাকে,বড় হয় তাহলে তুমি তাকে মাদ্রাসায় ভর্তি করে দিও।শুনেছি সন্তানের উসিলায়ও বাবা মা বেহেশতে যেতে পারে! স্ত্রী তাকে শান্তনা দিয়ে বললেন,তোমার কথাই রাখবো! দু দিন পর যুবক মারা গেলেন।এর কয়েক দিন পর তার স্ত্রীর একটি ছেলে জন্ম নিলো!অনেক কষ্টের মাঝে যখন ছেলেটির বয়স ছয় বছর পুর্ণ হলো তার মা তাকে মাদ্রাসায় ভর্তি করে দিলেন! প্রথম দিন মাদ্রাসায় শিক্ষক তাকে একটি আয়াত শিখালেন।
আয়াতটি হলো: 'বিসমিল্লাহির রাহমানির রাহিম!
(পরম করুনাময় মহান আল্লাহ্ তায়ালার নামে শুরু করছি! )
মাদ্রাসা থেকে বাড়ীতে যাওয়ার পর ছেলেকে নিয়ে স্ত্রী স্বামীর কবরের কাছে জিয়ারতে গেলেন!
ছেলেকে কবরের কাছে পাঠিয়ে দিয়ে মা বললেন,ঐ তোমার বাবার কবর।ওখানে গিয়ে তোমার বাবার জন্য আল্লাহর কাছে দোয়া করবে!
(মাদ্রাসায় পড়া শিশুরা প্রায় সব সময় তাদের শিখিয়ে দেয়া আয়াত বা কালাম এমনি এমনি পড়তে থাকে) এত ছোট্ট শিশু কিভাবে দোয়া করতে হয়,কিছুই জানে না।কিন্তু মাদ্রাসায় শিখানো জীবনের প্রথম আয়াতখানা বার বার কবরের সামনে তিলাওয়াত করতে লাগলো। ওই ছোট্ট মুখের তিলাওয়াতের এমন শক্তি,আমার আল্লাহর দরবারে বিনা বাধায় পৌঁছে গেলো।মালিকের রহমতের দরিয়ায় বাঁধভাঙা জোয়ারের ডাক এসে গেলো!
মহান আল্লাহ্ তায়ালা আজাবের ফেরেশতাদের
বললেন,এই মুহুর্তে ওই কবরবাসীর কবর আজাব বন্ধ করে দাও!
ফেরেশতারা বললো: হে দয়াময় পরোয়ারদিগার এই লোকটির আমলনামায় এমন কী পুণ্য পাওয়া গেলো? যে তার জন্য নির্ধারিত কঠিন কবরের আজাব ক্ষমা করে দেয়া হলো?
ফেরেশতারা শোনো: কবরের উপরে একটা অবুঝ শিশু বার বার তিলাওয়াত করছে,"বিসমিল্লাহির রাহমানির রাহিম"! তিলাওয়াতকারী এই কবরবাসীর ওয়ারিশ,তার অবুঝ সন্তান।সে স্বাক্ষী দিচ্ছে আল্লাহ্ রাহমানির রাহিম! আল্লাহ্ পরম দয়ালু।
আমি যদি কবরবাসীকে ক্ষমা না করি,তাহলে আমি কেমন দয়ালু? (সুবহানাল্লাহ)


আল্লাহ আমাদেরকে বোঝার ও আমল করার তৌফিক দান করুন।{ আমিন }



◾ নেক সন্তান কাকে বলে:


নেক সন্তান বলতে ঐ মুসলিম সন্তান যে তার রবকে চিনেছে, আর তার ওপর যে আল্লাহর ও পিতামাতার হক রয়েছে তা যথার্থ আদায় করে। সে যে সৎ আমল করবে তার সোয়াব তার মৃত পিতামাতা পাবে। কিন্তু সন্তানের সোয়াব কমবেনা। কারণ সন্তান পিতামাতারই কামাই।
▪ "এক ব‍্যক্তি আল্লাহর নবী(সাল্লাল্লাহু আলাইহি ওয়াসাল্লাম) এর নিকট এসে বললেন, ইয়া রসুলুল্লাহ আমার মাল এবং সন্তান রয়েছে। আর আমার পিতা আমার মালের মুখাপেক্ষী। তখন তিনি বললেন, তুমি এবং তোমার মাল তোমার পিতার। তোমাদের সন্তান তোমাদের পবিত্র রোজগারের অন্তর্ভুক্ত। তোমরা তোমাদের সন্তানদের রোজগার থেকে খাও।"
( আবু দাউদ হাদীস: ৩৫৩০ হাদীসটি হাসান সহীহ)



◾উল্লেখ‍্যিত চরিত্র গুলো বাচ্চার মধ্যে বাস্তবায়ন করতে এবং একজন প্রেকটিসিন মুসলিম হিসাবে গড়ে তুলতে  আপনার হয়তো কষ্ট হবে ৫-১০/১৫ বছর। 



এই নিয়ম গুলো হয়তো আপনার বিরুক্ত লাগবে, অলসতা লাগবে, গুরুত্বহীন মনে করবেন। ফলে যদি আপনি মনে করেন দুনিয়ার নিয়মে সবাই যেভাবে করছে সেভাবেই অর্থাৎ যেমন ইচ্ছা তেমন ভাবে করবেন।তবে অপেক্ষা করুন দিন রাত বাচ্চার পিছনে এত কষ্ট করেও বৃদ্ধশ্রমে যেতে। কারণ আগের লোকেদের এমন ভাবে চরিত্রবান হিসেবে গড়ে না তুললেও মা বাবাকে নিজের চোখের সামনে হলেও রাখত। কিন্তু বতর্মানে যে পরিস্থিতি সামনে তো আরো খরা সময় আসছে। হয়তো বলবেন,এমনটা আমার বাচ্চা করবেনা। তবে প্রশ্ন- কেমনে বুঝলেন করবেনা? নিজেই অলসতায় বাচ্চার চরিত্র নষ্ট করে আবার নিজেই বাচ্চার উপর আস্তা রাখেন। এটা তো বালি দিয়ে বাড়ি তৈরির মতো। আপনি কি দেখেননা চোখে দুনিয়ার নিয়মে ইচ্ছা মতো এবং পরিবারের অলসতায় যে বাচ্চা গুলো বেড়ে ওঠছে তাদের চরিত্র ব‍্যবহার দেখে কি আপনার বিবেক জাগ্রত হচ্ছেনা? ভয় পাচ্ছেননা? কষ্ট হচ্ছে না? এই বাচ্চা গুলো নিজের পরিবারের পাশাপাশি বাহিরের মানুষদেরও বিরুক্তিকর। 
মানুষ বাচ্চাদের খারাপ বলে না আগে পরিবার এবং মা বাবাকে হেয় করে আড়ালে আবার অনেকে তো সামনেও করে পেলে। 



সুতরাং প্রত্যেক পিতামাতার উচিৎ তার সন্তানকে উল্লেখিত বিষয়গুলির উপদেশ প্রদান করা। ফলে সন্তান আদর্শবান হবে এবং পিতামাতার বৃদ্ধ অবস্থায় সেবাযত্ন করবে। পিতামাতা যদি নিজেদের সন্তানদের উপরে উল্লেখিত বিষয়গুলি সঠিকভাবে শিক্ষা দেন, তাহলে উক্ত সন্তান কখনও পিতামাতার অবাধ্য হবে না। অন্যথায় এর ফলাফর হবে করুন। যেমন ঘটনা ৫জন সন্তান থাকার পরও বৃদ্ধ বাবা-মায়ের ঠিকানা গোয়াল ঘর।



ঘটনা নিম্নরুপ: পটুয়াখালীর বাঙ্গাবালী উপজেলার কাউখালী গ্রামের বাসিন্দা শুকুর দেওয়ান (৭০) ও সহুরা বেগম (৬৫) চার মেয়ে ও এক ছেলে। মেয়েদের বিবাহ দেয়ায় তারা স্বামীদের বাড়িতে থাকে। এদিকে এক ছেলে হোসেন দেওয়ান কৌশলে বাবার চিকিৎসার নাম করে পিতাকে গলাচিপা উপজেলায় নিয়ে গিয়ে সব সম্পত্তি লিখে নেয়। অতঃপর সেই সম্পত্তি তার চাচা তাজুর কাছে বিক্রি করে লাপাত্তা হয়ে যায়। কিছুদিন পর তাজু ক্রয় সম্পত্তি দখল নিয়ে তাদের বের করে দেয়। এদিকে মেয়েরা জানতে পারে যে বাবা তার ছেলেকে সব সম্পত্তি লিখে দিয়েছে। ফলে মেয়েরাও বাবা-মাকে
পরিত্যাগ করে। বৃদ্ধ বাবা-মা উপায় না পেয়ে পাশের বাড়ির ১টি গোয়ালঘরে আশ্রয় নেয়। কেউ খাবার দিলে খায় আর না দিলে উপবাস থাকে। 
(সময়ের কন্ঠস্বর: ২৫ অক্টোবর: ২০১৯)



● মা-বাবার গোমরাহ-


■ কিন্তু আফসোসের সাথে বলতে হয়, অধিকাংশ মায়েরা সন্তানদের প্রতি যত্নশীল কেয়ারিং না হয়ে সন্তানদের ছেড়ে দে, যা ইচ্ছা তাই করতে দে। ফলে তারা নিজেদের  যেমন ইচ্ছা তেমনি করে। যার কারণে তারা ন‍্যায়টা ন‍্যায় এবং অন‍্যায়টা অন‍্যায় বুঝতে খুব কমই সক্ষম। ফলে তারা যখন কোনো অন‍্যায় করে তখন বলা হয় সব জেনে বুঝেই করতেছে। অথচ তাদের ছোট থেকে ন‍্যায়টা ন‍্যায় এবং অন‍্যায়টা অন‍্যায়ের সাথে পরিচয় করানো হয়নি। এই জন্য অধিকাংশ সন্তানদের চরিত্র সহীহ ভাবে গড়ে ওঠেনা।



যে সন্তান সবে মাত্র হাটতে, কথা বলতে শিখেছে, সবে মাত্র পাঁচ, ছয়, সাত বছর হয়েছে এমন সন্তানরা যদি আপনাদের এবং অন‍্যদের রাগে অথবা রাগ ছাড়াই মারতে ওঠে, জুতা নিয়ে ওঠে, নোংরা গালি দে এমন সন্তানের চরিত্র নিয়ে কি আপনি ভয় পাননা? আপনি কি মনে করেননা তার চরিত্রের ব‍্যাপারে আপনার আরো সর্তকতা প্রয়োজন?কিছু বাচ্চার এমন স্বভাব দেখে মনটা বলে ওঠে, এতটুকু বয়স পর্যন্ত তাকে কি শিক্ষা দিল! তাকে কি শিখালো!
এমন সন্তানরা পরিবার এবং মা-বাবার উপযুক্ত শিক্ষা না পেয়ে, শাসন না পেয়ে আরো বেপরোয়া হয়ে যায়। অথচ বড় হলে দুষগুলো ঘুরিয়ে দেওয়া হয় তাদের এবং তাদের চরিত্রের। তাই সন্তানদর উত্তম শিক্ষায় বড় করুন।  অন‍্যতাই
বিয়াদব, অসভ‍্য, চরিত্রহীন সন্তানদের চেয়ে নিঃসন্তান থাকাই সৌভাগ্যের। ফলে এমন সন্তানদের জন্য দুনিয়াতে অশান্তি হবেনা এবং আখিরাতেও কঠোর জবাবদিহির সম্মুখীন হতে হবেনা। সুতরাং যদি সন্তানকে উত্তম ভাবে সভ‍্যতার শিক্ষা দিতে না জানেন তবে আপনার জন্য  সন্তান না নেওয়াটাই ভালো হবে। কেননা অনেক দাম্পত্য দেখি ওরাধুরা সন্তান নে। অথচ সন্তানদের চরিত্রের ব‍্যাপারে কোনো কেয়ারিং নেই।



১০/১২ টা নাস্তিক, ফাসেক, মুশরিক সন্তানের চেয়ে একটি নেক্কার আল্লাহ্ভীরু সন্তানিই যথেষ্ট। 
তাই আপনাদের উচিত আগে সন্তান যেটা জন্ম দিয়েছেন সেটার চরিত্র ঠিক করুন। কেননা বড় সন্তান গুলোদের ফলো করে ছোট সন্তান গুলো।তাই ডজন ডজন সন্তান জন্ম দেওয়া সৌভাগ্যের নয়। এই সন্তান আপনাদের জন্য  সাদকাইয়ে জারিইয়া হবে। সুতরাং সন্তানদের এমন ভাবে তৈরি করুন যেনো কেউ মুখে বা মনে মনে না বলে, এতটুকু বয়স পযর্ন্ত কি শিক্ষা দিলো তাকে বাবা-মা! নেই নম্রতা, ভদ্রতা, নৈতিকতার শিক্ষা!  



সন্তানের জন্য তো দিন রাত কষ্ট করছেন। সুতরাং এই কষ্ট যেনো ব‍্যর্থ‍্য না হয় সেই মতো কষ্ট করুন। নম্রতা, ভদ্রতা এবং নৈতিকতার শিক্ষা দিতে গিয়ে যদি আপনার বা সন্তানের ক্ষতিও হয় তবু তাই শিক্ষা দিন। কেননা আপনার চরিত্র, স্বভাব, শিক্ষায় প্রভাবিত হবে আপনার  সন্তান। সুতরাং আপনার সন্তানের চরিত্রে আপনার চরিত্র ফুটে ওঠবে। তাই সন্তানদের জন্য সেই ছোট্ট থেকেই প্রতিটি আদর, ভালোবাসা, আদেশ, উপদেশ এবং কথাতে যেনো থাকে উত্তম শিক্ষা। কোনো কিছুই যেনো অগন্তুক না হয়, মজা বা হাসি তামাশার জন্য না হয় খেয়াল রাখতে হবে। সন্তান আল্লাহর পক্ষ থেকে রিযিক। আর এসব হবে শুধু মাত্র যিনি আমাকে এই রিযিক দান করেছেন তার সন্তুষ্টির জন্য এবং সাদকাইয়ে জারিইয়ার জন্য।
কষ্ট হলেও একটি সন্তান জন্মের পর থেকে বেশির বেশি পনেরো বছর এমন নৈতিক শিক্ষার উপর রাখলে পুরো জীবন আপনার আর কষ্ট, চিন্তা হবেনা সেই সন্তানদের নিয়ে ইনশা~আল্লাহ। 



আসলে অভিভাবকগণ এবং পিতামাতা সন্তান সন্ততিদের ভালো চাই। কিন্তু সমস্যা হচ্ছে অতিরিক্ত ভালো চাইতে গিয়ে তারা যে ভুল গুলো করে তা হলো:
• দুনিয়াকে বেশি প্রধান‍্য দিয়ে দে।
• বেশি বুঝে। 
• একেবারেই নিজের কথা মতো ওঠা বসা করাতে চাই। ফলে
অধিকাংশ মা বাবার কথা শুনে, সন্তানরা পথভ্রষ্ট‍্য, বিভ্রান্তি এবং  দ্বীন নিয়ে অজ্ঞতায় পরিণত হচ্ছে। এসবের পাপ কি সন্তানরা একাই পাবে? না। কিয়ামতের মাঠে সেসব অভিভাবকদের ছাড় দেওয়া হবে না, মাফও করা হবেনা। সেসব অভিভাবকেরা নিজেদের অন‍্যায়গুলো চোখে দেখে না শুধু সন্তানদের অন‍্যায় খুঁজতে ব‍্যস্ত এবং অপমান করতে বাহিরের লোকের চেয়েও শ্রেষ্ঠ।



নিজেরাই নিজেদের সন্তান সন্ততিদের চরিত্র নষ্ট করে এবং ফেতনা, পাপাচারে জড়িয়ে দে! কিন্তু পরবর্তীতে দুষ দে সন্তানদের। অথচ মুসলিম হয়েও এগুলো স্বাভাবিক মনে করে, অবহেলা করে এবং বেহুশের মতো বেখবর থাকে ইসলামিক বিধিবিধানের ব‍্যাপারে। পরে যখন সন্তান সন্ততিরা বড় হয়ে সেই চরিত্র গুলো প্রকাশ করে তখনই হুশ আসে! কিন্তু তখন আর কিছু করার থাকেনা। 
অধিকাংশ অভিভাবক  সন্তানদের বিহাইয়াপনা দেখার সুযোগ করে দিয়ে, বিহাইয়াপনা দেখিয়ে বড় করে আর মুখে বলে সন্তান কিভাবে মানুষ করতে হয় আমাদের থেকে শিখো। অথচ দেখতেই পাচ্ছি কিভাবে তারা সন্তান মানুষ করতেছে।


● দ্বীন নিয়ে গোমরাহ মা বাবা-


■ মুসলিম মায়েরা এবং অভিভাবকেরা মুসলিম হয়েও দ্বীন নিয়ে এতটা অজ্ঞ হয়ে গিয়েছে যে বিধর্মীদের মতো সন্তানদের দ্বীনের জ্ঞান থেকে সরিয়ে রাখতে চাই কারণ দ্বীনি জ্ঞান অর্জন করলে দ্বীনের প্রতি মুগ্ধ হয়ে দ্বীন মোতাবেক চলতে চাইবে বলে এবং মডেলিং বাদ দিবে বলে। আফসোস। এই জন‍্যেই তো বলা হয়েছে, নারী যখন দ্বীন নিয়ে অজ্ঞ তখন সে স্বামীকে করে তুচ্ছ এবং সন্তানকে করে নষ্ট আর উম্মাহকে করে ধ্বংস। তারা অবশেষে নিজেদের আগুনে নিজেরাই পোড়ে। তারা ভাবেনা সন্তানদের এত মডার্ন করার চিন্তা, কষ্ট, খাটনি কোনো কাজে আসবে কি? সন্তানদের যতই মডার্ন করার জন্য কষ্ট করা হোক তার জীবনে দুনিয়ায় সেই সন্তান দ্বীনের সঠিক আলো না পেলেইও আখিরাতে আপনাকে তিরস্কার করবে! আজাব এবং শাস্তি দিতে বলবে। 
▪ "হে আল্লাহ্! আমরা আমাদের অভিভাবকদের, নেতাদের অনুগত‍্য করেছিলাম ,সুতরাং ওরা আমাদেরকে পথভ্রষ্ট করেছিল। হে আমাদের প্রতিপালক! ওদেরকে দ্বিগুণ শাস্তি দাও এবং মহা অভিসম্পাত কর।"( সূরা-আল আহযাব: ৬৭-৬৮)


কারণ সন্তানেরা অভিভাবকদের হাতেই বড় হয়। ফলে মডার্ন পরিবারের অধিকাংশ সন্তান যখন আল্লাহর দয়ায় হেদায়েত পাই এবং  দ্বীনের পথে আসে তখন তাদের আফসোস, হায় অনেক সময় নষ্ট হয়ে গিয়েছে, তারা আমার কিসের সুখ চাই, কেন মডার্ন করতে চাই, যেখানে মুসলিম হয়েও রব চিনাইনি, রবের সাথে পরিচয় করিয়ে দিতে পারেনি, আমাকে পাপের  মুখে এবং ফেতনায় বড় করেছে, তারা আমার কেমন অভিভাবক! তাই সাবধান হে প্রাণ প্রিয় অভিভাবক। সন্তান সন্ততি আল্লাহর পক্ষ থেকে রিযিক। এই রিযিক আল্লাহর সন্তুষ্টি মোতাবেক ব‍্যবহার করুন।


◾সন্তানদের দুনিয়ার তালে তাল মিলিয়ে পশ্চিমাদের মতো মানুষ করলে সেই সন্তান অচিরেই যা করবে:
• দুনিয়াতে আপনার সম্মানহানি করবে।
• আপনাকে অপমানিত এবং লাঞ্চিত করবে।
• আপনার দায়িত্ব যথাযথ পালন করবেনা।
• আপনাকে কষ্ট দিবে।
• আপনার সাথে শত্রুতা করতেও দ্বিধা করবে না।
• তারা যা অপকর্ম এবং পাপ করবে তা আপনার কাধে যেতে থাকবে। ফলে আপনার জবাবদিহি কঠুর হবে।
• আপনি মারা গেলে সেই সন্তানদের সব পাপ আপনার কবরে জারিইয়ার গোনাহ হয়ে যেতে থাকবে।
• তারা কিয়ামতের দিন আপনার শত্রু হবে এবং আপনার বিপক্ষে হয়ে স্বাক্ষি দিবে।
• তারা আপনার জান্নাতে যাওয়ার প্রতিবন্ধকতার কারণ হবে।



অধিকাংশ মডেলিং অভিভাবকেরা সন্তানদের দ্বীনের পথে চলাই না আরো দ্বীন থেকে সরিয়ে রাখে দ্বীনের প্রতি সন্তানরা আকৃষ্ট হয়ে দ্বীনের পথে চলবে বলে। অথচ তাদের উচিত ছিলো সন্তানদের দ্বীন মোতাবেক বড় করে এবং  দ্বীন মোতাবেক চলানো। সামান্য দুনিয়ার প্রশংসা এবং এই ক্ষণস্থায়ী দুনিয়ার সাথে তাল মিলিয়ে চলতে গিয়ে নিজেদের এবং সন্তানদের দুনিয়া - আখিরাত বরবাত করে দিচ্ছে তবু নাকি তারা দুনিয়া আখিরাতে শান্তির আশা করে!
সুতরাং ভাবুন সন্তানকে কষ্ট হলেও কিভাবে মানুষ করবেন। অধিকাংশ অভিভাবক দুনিয়ার সব কিছু নিয়ে ভাবলেও ভাবেনা সন্তানের চরিত্র কিভাবে গঠন করবে। তারা থেকে যায় সন্তান জন্ম দিবে এবং যেমন তেমন করে বড় করে নিবে এই নিয়মে। ফলে সেসব সন্তানরা কেমন হচ্ছে তা আমরা দেখতেই পাচ্ছি।



একটু অসুস্থ অনুভব করলেই,ভালো না লাগলেই, মেহমান আসলেই,বেশি কাজ করলেই,গোসল না করলেই,বেড়াতে গেলেই যে মায়েরা নামায ছেড়ে দে এবং সহীহ পর্দাকে গুরুত্ব দেনা, সবখানে একমাত্র রবের সন্তুষ্টিকে প্রধান‍্য না দিয়ে মানুষের সন্তুষ্টিকে প্রধান‍্য দিবে তাদের সন্তান তাকওয়াবান, আল্লাহ্ওয়ালা, নেক্কার, পরহেজগার হলেও বা কতটুকু হবে যেখানে তার জন্মধাত্রীর ইমান আমল বিগড়ে। সেখানে সন্তানদের ইমান আমল বিগড়ে যাবেনা তাতে সন্দেহ কি! কেননা সন্তান দ্বীনের পথে চললেও কতক্ষণ চলবে একা এবং কতক্ষণ থাকবে ইমানের উপর ঠিকে যেখানে তার পরিবারই দ্বীনের বিপক্ষে।



অধিকাংশ যথেষ্ট দ্বীন বুঝা অভিভাবকদের মন মানসিকতা দেখি এমনি তারা বলে, সন্তানদের দ্বীন শিক্ষা দিয়ে  দ্বীন মোতাবেক বড় করবে কিন্তু আফসোসের বিষয় হচ্ছে তারা অধিকাংশ অভিভাবক সন্তানদের দ্বীন শিক্ষা অর্থাৎ নূরানী, মাদরাসা, হেফজখানায় পড়াই ঠিক কিন্তু পরিবার থেকে যে শিক্ষা দিতে হয় এবং সে মোতাবেক চলার সুযোগ, সহযোগিতা করতে হয় তা নিয়ে অবহেলা করে থাকে। যার ফলে তারা দ্বীন শিক্ষা পাই ঠিক কিন্তু চরিত্রে তা বাস্তবায়ন করতে পারেনা অবহেলার নিচেই চাপা পড়ে সুতরাং দ্বীনি শিক্ষা গুলো শুধু  শিক্ষায় রয়ে যায়। 
সুতরাং বিয়ের পর পরই সন্তান নিয়াটা গুরুত্বপূর্ণ নয়। গুরুত্বপূর্ণ হলো আগে নিজেকে একজন আদর্শ উত্তম মা এবং বাবা হিসাবে গড়ে তোলা। তবেই আপনার হাতে গড়ে ওঠবে মুজাহিদ-মুজাহিদা এবং হাসান-হোসাইন, আব্দুল্লাহ এবং মরিয়ম, ফাতেমা, খাদিজা(রাদি আল্লাহু আনহুমা) দের মতো মহীয়ষী উত্তম সন্তান - সন্ততি। তবেই আপনি সন্তান কষ্ট করে জন্ম দিয়ে এবং লালন পালন করে দুনিয়া- আখিরাতে সফল অভিভাবকের সুমর্যাদা পাবেন। ইনশা~আল্লাহ।



কেননা সন্তানদের জীবনে পিতা-মাতা ও অভিভাবকের স্বভাব-চরিত্র ও লালিত চিন্তা-চেতনার একটা প্রভাব রয়েছে। যে প্রভাবে শিশু-কিশোররা প্রভাবিত হয়। তাদের আক্বীদা, আমল ও আদর্শেই তারা আদর্শবান হয়। 
▪ আবূ হুরায়রা(রাযিয়াল্লাহু আনহু) বলেন, রাসূলুল্লাহ (সাল্লাল্লাহু আলাইহি ওয়া সাল্লাম) বলেছেন, "প্রত্যেক শিশুই ফিত্বরাতের উপর অর্থাৎ ইসলামের উপর জন্মগ্রহণ করে। অতঃপর পিতা-মাতা তাকে ইহুদী, নাছারা বা অগ্নিপূজক রূপে গড়ে তোলে।"
( বুখারী হাদীস: ১৩৫৮, মুসলিম হাদীস: ২৬৫৮)
 তাইতো তাদের অবহেলায় সন্তানরা যদি পথভ্রষ্ট হয়, তাহলে তার জন্য আল্লাহর কাছে জবাবদিহি করতে হয়। 
▪ রাসূলুল্লাহ (সাল্লাল্লাহু আলাইহি ওয়া সাল্লাম) বলেন,"প্রত্যেক পুরুষ তার পরিবারের দায়িত্বশীল, তাকে তার দায়িত্ব সম্পর্কে জবাবদিহি করতে হবে। আর স্ত্রী তার স্বামীর ঘর-সংসার ও সন্তান-সন্ততির ওপর দায়িত্বশীল, তাকে তার দায়িত্ব সম্পর্কে জবাবদিহি করতে হবে।"
( বুখারী-হাদীস: ৮৯৩, মুসলিম: ১৮২৯)



তাই দ্বীনদার এবং জ্ঞানী ব্যক্তিরা সন্তানদের ব‍্যাপারে চিন্তা ভাবনা করে থাকে। জন্মদানের পর থেকে সন্তানদের প্রতি সচেতন হওয়া তাদের দ্বীনের আলোয় বড় করা, দুনিয়ার মুহে নয় আখিরাতের মুহে তাদের বড় করা। অবশ্যই সন্তান-সন্ততির ব‍্যাপারেও কিয়ামতের দিন জিজ্ঞাসিত হবে। তাই সন্তানদের জন্য যেনো জিঙ্গাসিত হতে না হয়, জাহান্নামে যেতে না হয়। সে মোতাবেক তাদের শিক্ষা দান করা। বিয়ের আগে সমস্ত বিষয়ে আল্লাহর সন্তুষ্টি মোতাবেক চিন্তা-ভাবনা জ্ঞানী এবং দ্বীনদার ব্যক্তিরা করে রাখে এবং সে চিন্তা ভাবনা মোতাবেক কাজ করতে পছন্দ করে।



এই জন্য সন্তানদের প্রথম অধিকার হলো:

সন্তানদের জন্য দ্বীনদার ও ধার্মিক এবং উত্তম পরিবার ও পরিবেশের পিতামাতা চয়ন করা। শুধুমাত্র উভয়ের ব‍্যক্তিগত আনন্দ ও জাগতিক সুবিধাদির দিকে দৃষ্টি না দিয়ে আগত প্রজন্মের কল‍্যাণের দিকে লক্ষ‍্য রেখে বিবাহের পাত্র পাত্রী নির্ধারণ করতে হবে।
সুতরাং নিয়‍্যত রাখুন, আমার অভিভাবকেরা আমাদের যেমন শিক্ষা দিয়েছে আমার পরিবারের সন্তানদের তেমন শিক্ষা নয় বরং এমন শিক্ষা দিবো যেমন শিক্ষা আমার অভিভাবকদেরও উচিত ছিল আমাদের দেওয়ার। ফলে ইনশা~আল্লাহ আমাদের পরিবারের সন্তান-সন্ততি দেখে অসভ‍্য অভিভাবকগণ শিক্ষা নিবে কিভাবে সভ‍্য অভিভাবক হয়ে সন্তানদের সভ‍্যতা শিখাতে হয়। বতর্মানের বাচ্চা গুলোর স্বভাব দেখলে বিরুক্ত চলে আসে। কথাও ভালো ভাবে ফুটেনি কি অসভ্যতা। ফলে খুব কষ্ট হয় তাদের অসভ্য অভিভাবকদের উপর। কিন্তু অসভ‍্য অভিভাবকেরা বলে, সন্তানরা নিজ থেকেই অসভ‍্য হয়েছে। অথচ এতটুকু বাচ্চারা নিজ থেকে কিছুই করেনা। যা জেনেছে,দেখেছে তাই তারা করে।
 সুতরাং এখন সিদ্ধান্ত আপনার কেমন অভিভাবক  এবং মা-বাবা হবেন। কেননা
 বাচ্চারা কাদা মাটির ন‍্যায়। সুতরাং বাচ্চাদের যেভাবে আদেশ নিষেধ করবেন এবং যেভাবে তাদের সাথে ব‍্যবহার করবেন, যেমন পরিবেশ দিবেন সেভাবেই হবে তাদের চরিত্র, ব‍্যবহার, মন মানসিকতা, বিবেক বুদ্ধি।




নানীর মা থেকে নানী এবং নানী থেকে মা যেভাবে জীবন পার করেছে এবং যেভাবে সংসার করেছে আমিও কি সেভাবে জীবন পার করবো? না! কথায় আছে,"সফলতার গল্প থেকে শিক্ষা নেন এবং ব‍্যর্থতার গল্প থেকে সতর্ক হোন।" প্রথমত আমি চিন্তা করে দেখবো, আমার মা কিভাবে জীবন পার করেছে এবং কিভাবে সংসার করেছে। চিন্তা করে যদি বুঝতে পারি, আমার মা সবসময় রবের সন্তুষ্টির চেয়ে মানুষের সন্তুষ্টিকে প্রধান‍্য দিয়েছে, অথচ আল্লাহর অবাধ‍্যতা করে সৃষ্টির অনুগত‍্য জায়েজ নেই। পর্দায় থাকেনি দুনিয়ার যৌক্তি দেখিয়ে। যৌক্তি হয়তো এমনও- বাজারে- ঘাটে আমি না গেলে কে যাবে, ছেলেরা কথা শুনে না,ঘরে আর কত ভালো লাগে, স্বাধীন ভাবে বাহিরে চলার নিয়‍্যত। আল্লাহ্ যার নিয়‍্যত যেমন তাকে তেমনিতেই ছেড়ে দেন। নিয়‍্যত থাকতে হবে যা পাওয়ার জন্য আমার রবকে অসন্তুষ্টি করতে হয় তা আমি চাইনা, তা ছাড়ায় আমি থাকতে পারবো। তাহলে দেখবেন আল্লাহ্ কিভাবে যে আপনার প্রয়োজন মিটিয়ে দিচ্ছে আপনি নিজেই বুঝতে পারবেন না। আর আমার মা আমাদের কিভাবে রবের সাথে পরিচয় করিয়েছে এবং রবের কি কি আদেশ নিষেধ জানিয়েছে। যদি শুধু নামাজ, রোজা, কুরআন পড়াই যদি অনুগত‍্য এবং মাথায় কাপড় দেওয়ায় একমাত্র পর্দা এইটুকুতে সীমাবদ্ধ রাখে তবে আমি বুঝার পরও, জানার পরও কি মায়ের শিখানো এই সীমার মধ্যেই থাকবো? না! আমি আমার মায়ের সেসব স্বভাব নিজের মধ্যে ধারণ করবো যে স্বভাবে রব সন্তুষ্টি এবং সেসব স্বভাব মানবোনা, ত‍্যাগ করবো যা রবকে অসন্তুষ্টি করে। সবশেষ চিন্তা করুন- আপনার মা-বাবা এভাবেই জীবন পার করে আজ বয়স্ক হয়ে গিয়েছে মৃত্যুর পথ যাত্রী এখন সে কি নিয়ে যাবে? পুরো হায়াত সংসার জীবন, দুনিয়া করে করে শেষ। এখন কি জবাব দিবে জন্ম থেকে বৃদ্ধ অব্দি হায়াত পেয়েও যদি আফসোস করতে হয় মৃত্যুর সময়  এবং আখিরাতে। আর সাদকাইয়ে জারিয়ার কি রেখে গেছে? রেখে কি গেছে রবের সন্তুষ্টির জন্য নেক সন্তান বা অন‍্য কিছু যার সওয়াব তার কবরে যাবে? তাকওয়াবান সন্তান রেখে যাওয়া যেমন সাদকাইয়ে জারিয়ার সওয়াব তেমনি দুনিয়াময় সন্তান যারা পাপ করে তাদের গোনাহও সাদকাইয়ে গোনাহ হয়ে মা বাবার কবরে যায়। আফসোস যে সন্তানদের পিছনে সব ধন সম্পদ, টাকা এবং পরিশ্রম করে বড় করলো মডার্ন রূপে কি কাজে আসবে এসব সন্তান? কিয়ামতের দিনও তারা বিপক্ষে হয়ে কথা বলবে।
এই সব কিছু চিন্তা করে আপনি সিদ্ধান্ত নিন কিভাবে জীবন গঠন করবেন। সিদ্ধান্ত আপনার পুরো হায়াত রবের নাফরমানী করে আফসোস করে করে মৃত্যু চান নাকি হাজার কষ্টের পরও রবের সন্তুষ্টি তালাশের মধ্যে দিয়ে জীবন পার করে হেসে হেসে মৃত্যু চান!




▪ "সন্তান মানুষের জন্য মূল্যবান সম্পদ ও দুনিয়ার সৌন্দর্য স্বরূপ।" (সূরা-আল ইমরান: ১৪)
এই অমূল্য সম্পদকে যেভাবে প্রতিপালন এবং চরিত্র গঠন করা হবে সেভাবেই গড়ে উঠবে। আজকের শিশু আগামী দিনের ভবিষ্যত।
▪ কবির ভাষায়, "ঘুমিয়ে আছে শিশুর পিতা সব শিশুরই অন্তরে"
▪ "পিতামাতার যেমন সন্তানদের ওপর অধিকার রয়েছে তেমনি ভাবে পিতামাতার ওপরও সন্তানদের অধিকার রয়েছে।"
( আদাবুল মুফরাদ হাদীস: ৯৩)
সুতরাং একজন নেক ও উন্নত আদর্শবান সন্তান পেতে হলে পিতামাতাকে অবশ্যই  সন্তানের অধিকারের প্রতি নজর দিতে হবে। অন‍্যতাই আমরা একদিকে যেমন ভালো সন্তান গড়ে তোলতে পারবোনা, অন‍্যদিকে আল্লাহর পাকড়াও থেকেও রেহাই পাবনা। 
▪ আল্লাহ্ বলেন,"আর জেনে রাখ যে, তোমাদের ধন- সম্পদ ও সন্তানগণ পরিক্ষাস্বরূপ এবং আল্লাহরই নিকট রয়েছে মহাপুরস্কার।"
( সূরা আনফাল: ২৮)
অর্থাৎ মানুষের সন্তান ও সম্পদ উভয় জগতে পিতামাতার কাজে আসবে যদি তা দ্বীনের আলোকে গড়ে তোলা যায়। অন‍্যতাই ক্ষতির কারণ হবে। যেমন অন‍্য জায়গায়
▪ আল্লাহ্ বলেন, " হে মুমিনগণ! তোমাদের ধন সম্পদ ও সন্তানগণ যেন তোমাদের আল্লাহর স্মরণ হতে উদাসীন না করে। যারা এমন করবে ( উদাসীন হবে) তারাই তো ক্ষতিগ্রস্ত।"
( সূরা-মুনাফিকুন: ৯)




● মা- বাবাদের সাবধানতা-


• একটা বাচ্চা যখন কথা বলা শিখবে তখন শিখান নানা,দাদা, মা, বাবা! কিন্তু আমাদের ইসলাম ধর্মের কালচার বাচ্চারা যখন কথা বলা শিখবে তখন সর্বপ্রথম আল্লাহর নাম এবং রাসূল(সাল্লাল্লাহু আলাইহি ওয়াসাল্লাম) এর নাম শিখানো, কালেমায়ে ত্বয়িবা শিখানো। আবার 
• বাচ্চাদের শিখানো হয় ওকে মারো,আম্মুকে মারো, আব্বুকে মারো, আম্মু আব্বুকে বকা দাও, ওকে গালি দাও, কেউকে কিছু দিওনা, সব লুকিয়ে রাখু, ইত্যাদি। এসব থেকে সতর্ক হোন।


• সন্তানদের কচি প্রশ্ন গুলোর উত্তর দিন।

শিশুকে প্রশ্ন করতে দিন,
শিশুর বেড়ে ওঠার সঙ্গে সঙ্গে তার মনোজগতে নানান প্রশ্ন উঁকি দেয়। সে প্রশ্ন করতে শেখে। এ ক্ষেত্রে বিরক্ত না হয়ে তার প্রশ্নের উত্তর দিন। এতে সন্তানের জানার আগ্রহ বাড়বে, যা একটি শিশুর মানসিক বিকাশে সাহায্য করে। অনেক পরিবারে শিশু প্রশ্ন করলে তাকে ধমক দিয়ে থামিয়ে দেওয়া হয়। বারবার এই ঘটনার পুনরাবৃত্তি হতে থাকলে শিশুটি প্রশ্ন করতে ভয় পায়। তার জানার আগ্রহও কমে যায়।
সব বাচ্চারা সবসময় প্রশ্ন করে থাকে তখন খুব সর্তক এবং শান্ত ভাবে খারাপটার কি কি শাস্তি এবং ভালোটার কি কি রবের পক্ষ থেকে প্রতিদান পুরস্কার পাওয়া যায় তা বুঝানোর চেষ্টা করবেন এবং বুঝাবেন। অনেক অভিভাবক বাচ্চাদের এসব প্রশ্ন হাসি তামাশা করে এরিয়ে চলে ।
কেননা তারা বুঝালেও বুঝবেনা বলে। অথচ এই সময় তাদের জন্য পারফেক্ট সময়। এই সময় তাদের যা বুঝানো হয় এবং করানো হয় তাই তাদের অভ‍্যেসে পরিণত হয়। তবু অধিকাংশ অভিভাবক সন্তানদের বুঝাবেনা, কষ্ট হবে, পারবেনা এত সব ভেবে ভালো অভ‍্যেস থেকে বিরত রাখে এবং ভালো কিছুও শিখাতে চাইনা। এমনকি মুসলিম হিসাবে কোনো দোয়াও শিখাইনা পারবেনা বলে অথচ এক বছর বয়স থেকেই হিন্দি গান পযর্ন্ত শিখাতে থাকে! 
অধিকাংশ বাচ্চারা দেখা যায় ৮-৯ মাস হলেই যে যেটা শিখায় তা শিখে যায়। তাই তখন থেকেই বাচ্চাদের ভালো অভ‍্যেস গড়ার চেষ্টা করতে হবে।



◾ভালোবাসা ও বিশ্বাস রাখুন এবং এই ব‍্যাপারে সতর্কও হোন:


সন্তানের ওপর আপনার শতভাগ ভালোবাসা ও বিশ্বাস আছে, এটা তাকে বিভিন্ন আচরণের মাধ্যমে বুঝিয়ে দিন। সন্তানের কথাগুলো যথেষ্ট গুরুত্ব দিয়ে শুনুন। যখন সে বুঝবে, তার ওপর আপনি বিশ্বাস রাখছেন, তখন সে কোনো ভুল কাজ করবে না।



 সন্তানদের ভালোবাসা দেওয়ার ব‍্যাপারে সর্তক হওয়া এবং সঠিক ভালোবাসা দেওয়া। কেননা
মা বাবার অতি আদর ও অতি শাসন সন্তানকে সুস্থ ও সুন্দর মন নিয়ে বড় হতে বাধাগ্রস্ত হয়! অভিভাবকদের উচিত সন্তানদের সাথে বন্ধুসুলভ আচরণ করা। সন্তানের বয়সের সাথে সাথে কোরআন ও হাদিস অনুযায়ী এবং নবীজি(সাল্লাল্লাহু আলাইহি ওয়াসাল্লাম) এর শৈশব, কৈশোরের জীবনীগুলো অনুসরণ করে সেভাবেই মা বাবার পদক্ষেপ নিতে হবে। তবেই এই সন্তান হবে পিতা মাতার জন্য দুনিয়া ও পরকালের জন্য সম্মানের!
তাই সঠিক ভালোবাসা সেভাবে দেওয়া যেভাবে ভালোবাসা দিলে তাদের চরিত্র, ব‍্যবহার, শারীরিক, মানসিক ক্ষতিগ্রস্ত না হয়। কেননা সঠিক ভালোবাসা এবং শাসনের অভাবে তাদের এই গুণ গুলো নষ্ট হতে থাকে।
যেমন: আপনাকে একটা খারাপ কথা বলে পেললো অথবা করে পেললো কিন্তু আপনি তা স্বাভাবিক মনে করে অথবা ভালোবাসার টানে শাসন করলেন না। এটা হয়ে গেছে তার প্রথম সুযোগ। এরপর সে আরো সুযোগ খুজঁবে। এভাবেই সে একসময় আপনার মুখের উপর কথা বলতেও সাহস পাবে। আবার আপনার সন্তানকে ফজরের নামায পড়তে ডাকলেননা কনকনে শীত অথবা তাকে গভীর ঘুম দেখে। অথচ হঠাৎ বাড়িতে আগুন ধরলেই বা তার ফ্রেভারিট কিছু আনলেই বা করা হলেই তাকে গভীর ঘুম থেকে জাগিয়ে দিতেন! আসলে এটা ভালোবাসা নয় বরং তাকে জাহান্নামের দিকেই নিয়ে যাচ্ছেন। 
▪ অথচ আল্লাহ্ তা'আলা বলেন,
"হে মুমিনগণ! তোমরা নিজেদেকে এবং তোমাদের পরিবার-পরিজনকে জাহান্নামের আগুন থেকে বাঁচাও। যার জ্বালানী হবে মানুষ এবং পাথর।"
 (সূরা আত-তাহরীম: ৬)
সন্তানদের প্রতি অভিভাবকদের এমন অনেক ক্ষতিকর ভালোবাসার উদাহরণ রয়েছে।




◾পারিবারিক কলহ এড়িয়ে চলুন:


পারিবারিক কলহ শিশুর মনে সহিংসতার বীজ বপন করে। আর কলহ শিশুকে অন্যের সঙ্গে পারস্পরিক সম্পর্ক গড়তে বাধা দেয়। পরিবারের জ্যেষ্ঠ সদস্যদের সঙ্গে কীভাবে সম্মান দিয়ে কথা বলতে হয়, সেটা শেখান। কখনোই সন্তানের সামনে অন্যের সমালোচনা করবেন না। মা–বাবার নিজেদের মধ্যে সম্পর্ক কতটুকু ভালোবাসা ও শ্রদ্ধার, তার ওপর সন্তানের আচরণ অনেকটা নির্ভর করে। তাই স্বামী–স্ত্রী নিজেদের মধ্যে সম্পর্ক জোরদার করার চেষ্টা করুন।
সুতরাং সর্তক হওয়া উচিত সন্তানদের সামনে মা- বাবার জগড়ার ব‍্যাপারে। কেননা মা- বাবার জগড়া সন্তানদের উপর প্রচুর প্রভাব পড়ে ফলে অধিকাংশ সন্তানরা ডিপ্রেশনে ভোগে।


প্রিয় বাবা -মায়েদের অনুরোধ করবো, ঘরের মধ্যে, সন্তানদের সামনে অন্তত ঝগড়া করবেন না। এগুলো বাচ্চাদের মনে খুব দাগ কাটে। তাদের কচি মনে এগুলো বিরুপ প্রভাব ফেলে। যদি একান্তই ঝগড়া করতেই হয়, সন্তানদের থেকে দূরে, কোনো পার্কে গিয়ে ইচ্ছামতো ঝগড়া করুন। শিশুদের বাঁচতে দিন। নিজের বিষাক্ত পৃথিবী তাদের উপর চাপিয়ে দিবেন না ।
▪ ‘আব্বু-আম্মু মিলেমিশে থেকো’, চিরকুট
লিখে স্কুলছাত্রের আত্মহত্যা আখাউড়া (ব্রাহ্মনবাড়িয়া) প্রতিনিধি।
{ ২৪ অক্টোবর ২০১৯, ১৪:১০ | অনলাইন সংস্করণ।}



• সন্তানের সঙ্গে কোয়ালিটি টাইম কাটানোর চেষ্টা করুন:


শিশুর সামনে ল্যাপটপ বা ফোনে বেশি সময় কাটাবেন না। পোশাক–পরিচ্ছদ, সাজগোজ ও খাবারের ব্যাপারে সচেতন হোন। সন্তানের সঙ্গে আর্দশ সময় কাটান। তার সঙ্গে খেলাধুলা করুন, বাইরে ঘুরতে নিয়ে যান। 
 পিতামাতাকে প্রতিদিন সন্তানদেরকে কিছু সময় দেওয়া তাদের মনের কথা ও সমস্যাগুলি জানা ও তার সমাধান করা। নিয়মিত ইসলাম সম্মত বিনোদন ও খেলাধুলায় তাদের সাথে কিছু সময় কাটানো পিতামাতার কর্তব্য। অধিকাংশ ক্ষেত্রে পিতামাতা নিজেদের কর্ম, বন্ধুত্ব ও সামাজিকতা নিয়ে এত ব্যস্ত থাকেন যে, সন্তানদেরকে সময় দিতে পারেন না। অথচ সন্তানরাই এর বেশী হকদার। ▪রাসূলুল্লাহ(সাল্লাল্লাহু আলাইহি ওয়াসাল্লাম) বলেন, "তোমার ওপর তোমার সন্তানেরও অধিকার রয়েছে।" 
(মুসলিম হা: ১৯৬৮) 
▪ তিনি আরও বলেন,"তোমার পরিবারেরও তোমার প্রতি অধিকার রয়েছে। অতএব প্রত্যেক হকদারকে তার হক প্রদান কর।"
 (বুখারী হা: ১৯৬৮)



• সন্তানদের মাঝে ইনসাফ করা : সন্তানদের মাঝে ইনসাফ করা একটি গুরুত্বপূর্ণ বিষয়। রাসূলুল্লাহ সা: এ বিষয়ে বিশেষভাবে সতর্ক করে বলেছেন : ‘তোমরা আল্লাহকে ভয় করো এবং তোমাদের সন্তানদের মাঝে ইনসাফ করো। (বুখারি :২৫৮৭)
মা-বাবা হওয়া সহজ হলেও দায়িত্বশীল মা-বাবা হওয়া সহজ নয়। সন্তানকে সঠিকভাবে গড়ে তুলতে না পারলে সন্তানের কারণে উভয় জগতে ক্ষতিগ্রস্ত হতে হবে। দান দক্ষিনার ক্ষেত্রে সন্তানের মাঝে ন্যায় নীতি অবলম্বন করতে হবে।



▪ এ সম্পর্কে রাসুলুল্লাহ(সাল্লাল্লাহু আলাইহি ওয়াসাল্লাম) বলেন, একদা নু'মান বিন বাশীরকে তার পিতা বাশীর বিন সা’দ একটি গোলাম প্রদান করলেন। তারপর তিনি রাসূলুল্লাহ(সাল্লাল্লাহু আলাইহি ওয়াসাল্লাম) এর নিকট এসে এই বিষয় জানালে তিনি বললেন, তুমি কি তোমার সকল সন্তানদেরকে এরুপ প্রদান করেছ? তিনি উত্তর করলেন না। তখন রাসূলুল্লাহ(সাল্লাল্লাহু আলাইহি ওয়াসাল্লাম) বললেন, তাহলে তুমি গোলামটি ফিরিয়ে নাও।" (বুখারী হা: ২৫৮৬, মুসলিম হা: ১৬২৩) 
কাজেই সন্তানদের মধ্যে কাউকে অন্যের ওপর প্রাধান্য দেওয়া অন্যায়।



◾ সন্তানদের ওপর পিতামাতার বদ দু’আ করা নিষেধ:
▪ এ সম্পর্কে রাসূলুল্লাহ(সাল্লাল্লাহু আলাইহি ওয়াসাল্লাম) বলেছেন," তোমরা নিজেদের ওপর তোমাদের সন্তানদের ওপর ও তোমাদের মালের
ওপর (বদ) দু’আ করবে না।"(মুসলিম হা: ৩০০৯)
▪ অন্য হাদীসে রাসূলুল্লাহ (সাঃ) বলেছেন,
" তিন ব্যক্তির দু‘আ কবুল হয় তাতে কোন সন্দেহ নেয়। নির্যাতীত ব্যক্তি, মুসাফির ও পিতার তার সন্তানের ওপর দু'আ।" (আবু-দাউদ হা: ১৫৩৬)
 কাজেই পিতামাতার উচিত হবে সন্তানদের জন্য সদা-সর্বদা নেক দু’আ করা।
সন্তানদের অভিশাপ দিলে মা-বাবারই বেশি ক্ষতি। কেননা সন্তানরা মা-বাবার জন্য সাদকাইয়ে জারিইয়া। সুতরাং মা-বাবার অভিশাপে সন্তানরা পথভ্রষ্ট হলে বা ক্ষতিগ্রস্ত হলে এর জন্য মা বাবাকেও পস্তাতে হয় দুনিয়া - আখিরাতে।


◾বাচ্চাদের বয়স হওয়া সত্বেও বাচ্চা ভাবা থেকে বিরত থাকুন :


অনেকেই বাচ্চাদের বয়স হওয়া সত্বেও ছোট মনে করে অথবা দেখতে ছোট লাগার কারণে বাচ্চাদের মতো মনে করে অর্থাৎ পাপ নেকির ব‍্যাপারে সচেতন করেনা, তাদের সামনে যা করা উচিত নয় তাই করে। ইত্যাদি
জনৈক আলেমের ঘটনা-
একবার হযরত থানবী (রহ:) এর জনৈক আলেম খলীফা স্বীয় সন্তানসহ হযরতের সঙ্গে দেখা করতে আসলেন। তিনি আলেম সাহেবকে জিজ্ঞেস করলেন, রেলগাড়িতে বাচ্চাটির জন্যও টিকেট করা হয়েছিল কি না? আলেম সাহেব জবাব দিলেন, জী হ্যাঁ। থানবী (রহ:) দ্বিতীয় প্রশ্ন করলেন, ফুল টিকেট না হাফ টিকেট? আলেম বললেন, হাফ টিকেট। থানবী (রহ:) প্রশ্ন করলেন, ওর বয়স কত? আলেম সাহেব বললেন, বারো বছর। থানবী (রহ:) প্রশ্ন করলেন, বারো বছরের বাচ্চার জন্য তো ফুল টিকেট করার আইন। আলেম সাহেব উত্তরে বললেন, ফুল টিকেট কাটার বয়স হওয়া সত্ত্বেও দেখতে ছোট হওয়ায় তার জন্য ফুল টিকেট করা হয়নি। হযরত থানবী (রহ:) জিজ্ঞাসা করলেন, দেখতে ছোট হলে বারো বছরের বাচ্চার জন্য হাফ টিকেট করা যাবে এমন আইন কোথায় পেলেন? আলেম সাহেব কোন উত্তর দিতে পারলেন না। তখন থানবী (রহ:) অত্যন্ত গোস্বা হলেন, এমনকি উক্ত ব্যক্তির খেলাফত কেটে দিয়ে তাকে খানকা থেকে বের করে দিলেন এবং বললেন, তাসাওউফের বাতাসও তোমার শরীরে লাগেনি।



● সন্তানদের প্রযুক্তির ব‍্যাপারে সর্তক হোন-



• কান্না করলে টিভি বা মোবাইল লাগিয়ে দেওয়া হয়, গান দেখানো হয়, বাদ‍্যযন্ত্র শুনানো হয় আরো বলা হয় নাচো নাচো! এরপর 
• আরো বড় হলে গান শুনান এবং  দেখান,কার্টুন গেইমের আসক্তি করা হয়। যেমন: 
• গান দেখিয়ে, কার্টুন দেখিয়ে, গেইম খেলতে দিয়ে ভাত বা খাবার খাওয়ানোর চেষ্টা, কান্না বন্ধ করার চেষ্টা, এবং 
• পড়ার বয়সে পড়ার পর ফ্রি টাইম কাটানোর জন্য এগুলোর ব‍্যবস্থা রাখা ইত্যাদি যাতে তারা খুশি হয়। 
কিন্তু তাদের খুশি পার্তিব সামান্য খুশি দেখতে গিয়ে তাদের চরিত্রটাই শেষ করে দিচ্ছেন এবং তাদের রবের বিধিবিধানের ব‍্যাপারে অন্ধ করে দিচ্ছেন। যার ফলে ধীরে ধীরে তারা গানের প্রতি, বিধর্মীদের কার্টুন এবং গেইমের আসক্তি হয়ে যায়। অথচ এভাবে বাচ্চাদের বড় করা ইসলামিক কালচার নয়। এগুলো বিধর্মীরাই করে থাকে। ফলে 
• বড় হয়ে হারাম হালাল একটু জানলেও তা আর পাপ মনে হয় না কেননা তা তাদের ছোট বেলা থেকেই অভ‍্যেসে পরিণত হয়ে গিয়েছে। তারা যেসব কার্টুন দেখে সেই কার্টুন গুলোতে বেশির ভাগ বিধর্মীদের কালচার নিয়ে। যার ফলে তারা সেগুলোই ভালো বুঝে এবং মানতে চাই! যার কারণে নিজের ধর্ম এবং রবকে চিনতেও ভুল করে অধিকাংশ  সন্তান ।
এসব বিধর্মী কার্টুন, গান, গেইম কোনোটিই জায়েজ নয় ইসলামে। সেসব হারাম গুলোই অভিভাবকরা তাদের অভ‍্যেসে পরিণত করেছে। পরবর্তীতে সন্তানদের সেই অভ‍্যেস গুলোর জন্যই অভিভাবকরা কষ্ট পাই। তখন দুষ দে সন্তানদের ভাগ‍্যের বা চরিত্রের। অথচ এই চরিত্র তারাই গঠন করতে শিখিয়েছে।



• বর্তমান যেহেতো প্রযুক্তির যুগ সেহেতো গান,হাবি- জাবি কার্টুন, গেইমের পরিবর্তে ইসলামিক কার্টুন যেমন :
• কানিজ ফাতেমা প্রভূতি এগুলো দেখানো এবং গজল শুনানো। কেননা এতে জ্ঞান বাড়বে এবং ইসলাম সম্পর্কে জানবে। ইসলামের এসবের সাথেই তাদের পরিচয় করানো ফলে তারা ইসলামিক কার্টুন থেকে অনেক দোয়া, আদব কায়দা শিখে যাবে আপনা- আপনি। আর আপনাদেরও উচিত তাদের উৎসাহ দেওয়া। এরপর 
• নাটক সিনেমার পরিবর্তে নবী রাসূলগণের এবং মহীয়ষীগণের জীবনী দেখার পরামর্শ দেওয়া। 
• গজল গুলো তাদের ঈমান বাড়াতে সহায়তা করবে। 
•  নবী রাসূলগণের এবং মহিষীদের জীবনী তাদের চরিত্র গঠনে সহায়তা করবে, ফলে আস্তে আস্তে তাদের মধ্যে তাকওয়া সৃষ্টি হয়ে যাবে ইনশাআল্লাহ। পাশাপাশি তারা মোবাইল বা প্রযুক্তির সঠিক ব‍্যবহারও শিখবে। তখন আপনার আর তাকে নিয়ে চিন্তা করতে হবেনা। তারা নিজেরা নিজেদের তৈরী করে নিবে এবং নবী(সাল্লাল্লাহু আলাইহি ওয়াসাল্লাম) এর চরিত্র নিজেদের চরিত্রে রুল মডেল বানিয়ে নিবে ইনশা~আল্লাহ।
▪ মহান রাব্বুল আলামিন তাঁর প্রিয় বান্দা ও রাসুল (সাল্লাল্লাহু আলাইহি ওয়াসাল্লাম) কে জন্মগতভাবেই শিক্ষকসুলভ আচরণ দান করেছিলেন। তাই তো নবী (সাল্লাল্লাহু আলাইহি ওয়াসাল্লাম)  নিজেই বলেছেন, "নিশ্চয়ই আমি মু'আল্লিম (শিক্ষক) হিসেবে(দুনিয়ায়) প্রেরিত হয়েছি।" {দারিমী}
তারপর আপনি হয়ে যাবেন নেক্কার,পরহেযগার,
তাকওয়াবান সন্তান সন্ততির অভিভাবক। ফলে সফল হয়ে যাবেন দুনিয়া এবং  আখিরাত নিয়ে এবং মৃত্যুর পর পেয়ে যাবেন জান্নাত ইনশা~আল্লাহ।



• গান বাজনা,হাবিজাবি কার্টুন, নাটক,সিনেমা তারা যদি ভুলে দেখে পেললে বা চোখ যায় সাথে সাথেই সর্তক করবেন বলবেন, এগুলো দেখা ইসলামে হারাম। এগুলো দেখলে আল্লাহ্ অসন্তুষ্টি হবেন। কিন্তু আমরা কিছুতেই আল্লাহ্কে অসন্তুষ্টি করতে পারিনা। এগুলো বিধর্মীরাই দেখে। এভাবে শান্ত শিষ্টসহকারে তাদের সুধরে দিবেন এবং বুঝানোর চেষ্টা করবেন। আবার থাক একটু দেখলে কি হয়েছে এভাবে বলে অবহেলা করে তাকে সেসবের প্রতি আসক্তি করে পেলবেননা। এতে তাদের বুঝানো এবং সুধরানো আরো কষ্ট হয়ে যাবে। 




• এই যুগের চাকরিজীবী মায়েরা সারাদিন। তো সন্তানদের তাদের থেকে বঞ্চিত করেন, দিন শেষে ঘরে ফিরলেও সেই গল্পের তেমন কোনো পরিবর্তন হয় না। হয়তো সারাদিন আপনার সন্তান চাতক পাখির মতো আপনার জন্য অপেক্ষা করে থাকে। কিন্তু ক্লান্ত শরীরে খুব বেশিক্ষণ আপনি তাকে সময় দিতে পারেন না। ভাত খেতে না চাইলে কার্টুনের সামনে বসিয়ে দেন। সন্তানের হাতে ইলেক্ট্রনিক গ্যাজেট ধরিয়ে দিয়ে আপনি বিশ্রাম নেন। ধীরে ধীরে তার ছোট মনটাতে ক্ষত সৃষ্টি হতে থাকে। গ্যাজেট আসক্তি তাকে বানিয়ে দেয় পর্ন-আসক্ত।
(বই মুক্ত বাতাসের খোঁজে। পৃষ্ঠা: ২০৭)



চেষ্টা করবেন বাচ্চাকে মোবাইল,মিডিয়া থেকে সরিয়ে রাখার। বর্তমান পৃথিবীর লোক এটা মনে করে যে, বাচ্চাদের মেধার বিকাশ ও উন্নয়নে মিডিয়া খুব বেশি প্রয়োজন৷ কিন্তু এটি ভুল বিষয়৷ শিশুর মানসিক বিকাশ ও উন্নয়নে সবচে বড় ভূমিকা রাখে সঠিক দিক নির্দেশনা। বাবা মায়ের আদর যত্ন ও আদর্শের শিক্ষা। বাবা মা যদি সন্তানকে সময় না দিয়ে তাকে ইউটিউব, স্মার্টফোন দিয়ে রাখে আর সেখানে ইসলামিক বিষয়গুলো দেখানো হয়, কার্টুন, ফার্টুন তাহলে তার মাঝে ইসলামের বোধ চলে আসে — এমনটা আমরা ভাবি। কিন্তু এটি অনেকাংশে বিপরীত প্রতিক্রিয়া সৃষ্টি করে। কেননা, এতে ভালোর চেয়ে খারাপের আগমন বেশি। তাই ইউটিউবে এসব ইসলামি বিষয়ও শিশুকে দেখতে না দেওয়া। 




এখন প্রশ্ন, তাহলে শিশুকে ইসলামি সংস্কৃতি শেখাতে কী পদ্ধতি অবলম্বন করব? 
এর উত্তর হলো, 
১. বাড়ি থেকে সমস্ত টিভি, সিডি, ডিশ, বড় ফোন, অশ্লীল বিষয় শিশুর বেড়ে ওঠা পর্যন্ত সরিয়ে ফেলুন। নিজেরা যোগ্য সন্তান পেতে হলে এসব ডিভাইসের মমতা ছাড়তে হবে। 
২.তাকে দ্বীনী প্রতিষ্ঠানে ভর্তি করে দিন। তাকে নিজেরা প্রচুর সময় দিন। তাকে নিয়ে মসজিদে যান। ইসলামের আদর্শের সাথে পরিচয় করান। 
৩.তার হাতেখড়ি করুন, সুন্দর সুন্দর ইসলামী বই দিয়ে। যেমন, আবু তাহের মিসবাহ হুজুরের বিসমিল্লাহ, আকিদা সিরিজ ইত্যাদি। 




৪. তার খেলার সাথী কারা তা লক্ষ্য করুন। তার বেড়ে ওঠার জন্য তার পরিবেশ তৈরি করুন। প্রকৃতি, সবুজ বনবনানি, পাশের ঘর, প্রতিবেশী সব লক্ষ্য করুন৷ তাকে মুক্তপরিবেশ দিন। যে পরিবেশে নেই বৈরি হাওয়া। 
৫. সর্বোপরি বাবা মাকে সতর্ক থাকতে হবে। আপনাদের একে অপরের মাঝে যেন কোনো ঝগড়া না হয়। আপনাদের মাঝে এমন কোনো কাজ যেন না হয়, যা থেকে শিশু কষ্ট পায়। আপনাদের আচরণ যত উন্নত হবে। আপনার শিশু হবে তত উন্নত।
▪ বাচ্চার চোখে সৌন্দর্য আমার ধারণা আল্লাহ(সুবহানাহু ওয়া তা'আলা)  প্রতিটা বাচ্চাকে বিপুল হিকমাহ দিয়ে পাঠান। তারপর আমাদের হরেক প্রি-কন্সিভড চিন্তাধারার যাঁতাকলে পড়ে তাঁদের সঠিক বিকাশটা হয় না।



দেখবেন শিশু বেড়ে উঠবে সুন্দর মন নিয়ে। যখন বুঝতে শিখবে তখন এমনিতেই সে কৃতজ্ঞতায় লুটিয়ে পড়বে। বাবা মায়ের জন্য দু'হাত তুলে দুয়া করবে।



◾সুতরাং আপনার সন্তানের প্রতি লক্ষ্য রাখুন :
 তাদের আখলাক-চরিত্র হিফাজতে সহায়ক হোন!
সচেতন পিতা-মাতার পরিচয় হল, সন্তানের সার্বিক বিষয়ের প্রতি লক্ষ্য রাখা। কিন্তু বর্তমানে দেখা যাচ্ছে, পিতা-মাতার অসচেতনতা, অদূরদর্শীতা এবং দীন সম্পর্কে অজ্ঞতার দরুন সন্তানদের দুনিয়া-আখেরাত সব বরবাত হয়ে যাচ্ছে। নতুন প্রজন্ম ক্রমশ দীন-ইসলাম থেকে দূরে সরে যাচ্ছে এবং প্রযুক্তির সয়লাবে গা ভাসিয়ে দিয়ে আখলাক-চরিত্র সব খোয়াতে বসেছে।




● প্রযুক্তি ব‍্যবহারে নিজেরাও সতর্ক হোন-



■ অভিভাবকদের আরেকটা অবহেলা খেয়াল করা যায় তা হলো তারা বলে, থাক দেখুক,করুক যা ইচ্ছা। বড় হলে বুঝে নিবে এবং নিজেদের সংশোধন করবে! অভিভাবকদের এই চিন্তা ভাবনাটা খুবই মারাত্মক যা আমি নিজেই এর প্রমাণস্বরূপ এবং আমার পরিবার এবং আত্নীয়- স্বজনের ভাই বোনরাই এর প্রমাণস্বরূপ। আমি নিজেই আমার ঘরের অভিভাবক গুলোদের এমন চিন্তাধারা খেয়াল করি। তবে গান-বাজনা, নাটক, সিনেমা এসব থেকে শুধু বাচ্চাদের শুধরালেই হবেনা নিজেদেরও শুধরাতে হবে এবং বিরত থাকতে হবে এগুলো থেকে।
অন‍্যতাই তারা সহজেই এসব ফেতনায় জড়িয়ে যাবে এবং এসব ফেতনা থেকে বের হতে পারবেনা সহজে। কেননা বাচ্চারা আপনাদেরই অনুসরণ করে চলে। হয়তো অধিকাংশ অভিভাবকরা বলে, মোবাইল বা প্রযুক্তি ব‍্যবহার করবোনা। এই বাক‍্যটি ব‍্যবহার করতে আমি অনেক অভিভাবককে দেখেছি অথচ তারা নিজেরাও মোবাইলের প্রতি আসক্ত। কেননা বর্তমানে মোবাইল বা প্রযুক্তি ছাড়া চলা যায় না। হয়তো আবার বলবেন, অতি প্রয়োজনেই ব‍্যবহার করতে হচ্ছে। 




হে প্রাণ প্রিয় অভিভাবক, সবাই অতি প্রয়োজনেই ব‍্যবহার করে, এই প্রযুক্তির যুগে মোবাইল বা প্রযুক্তি সবারই প্রয়োজন। আর বাড়িতে মোবাইল বা প্রযুক্তি ব‍্যবহার না হলেও আপনার সন্তানরা প্রযুক্তি থেকে বেঁচে থাকবেনা বরং প্রযুক্তির প্রতি আরো আসক্তি অনুভব করবে কেননা যেটা থাকেনা বা পাইনা সেটার প্রতিই মানুষের আকৃষ্টতা। তাই তারা গোপনে বা অন‍্যেরটা হলেও সময় হলে ঠিকই ব‍্যবহার করবে। আপনি চাইলেও তাদের বিরত রাখতে পারবেন না মোবাইল বা প্রযুক্তি থেকে। কিন্তু আপনি চাইলে তাদের সঠিক ব‍্যবহার শিখাতে পারবেন। তাই ব‍্যবহার করতে দিন তবে ব‍্যবহারের নিয়ম শিখান। তবেই আর ভয় থাকবেনা। আসলে প্রযুক্তি ব‍্যবহার করা মানেই খারাপ নয়। প্রযুক্তি ব‍্যবহার করতে না জানাই হচ্ছে মস্ত বড় খারাপ। প্রযুক্তিতে খারাপও আছে এবং ভালোও আছে। আর আপনি একজন মুসলিম হিসাবে ভালো দিকটা ব‍্যবহার করতে না জানা আপনার ব‍্যার্থতা। এই জন্য নিজে ব‍্যবহার করলে এবং সন্তানদের ব‍্যবহারে দিলেও সমস্যা নেই তবে খেয়াল রাখতে হবে এবং তাদের শিখাতে হবে একজন মুসলিম হিসাবে খারাপ থেকে কিভাবে বিরত থাকতে হয় এবং খারাপ সাইট বাদ দিয়ে কিভাবে ভালো সাইট ব‍্যবহার করতে হয়। নিজেরাও সেভাবে ব‍্যবহার করবেন কেননা তারা আপনাদের থেকেই শিখবে। তাহলেই তারা ফেতনার যুগে কিভাবে খারাপ থেকে বিরত থাকতে হয় এবং ভালোটা ব‍্যবহার করতে হয় তা জানবে এবং সেভাবেই চলবে ইনশাআল্লাহ।




 অভিভাবকেরা নিজেরা প্রযুক্তি ব‍্যবহার করতে জানেনা আবার অভিযোগ করে,,বাচ্চারা মোবাইলের পাগল। তাই অধিকাংশ অভিভাবকদের প্রশ্ন- বাচ্চাদের কিভাবে মোবাইল থেকে বিরত রাখা যায়? বাচ্চাদের দুষ কি দিবো !আমরা বড়রা মোবাইল থেকে বিরত থাকতে পারিনা। উত্তম সন্তান চাইলে  আগে নিজেরা উত্তম মা-বাবা হন। বাচ্চারা জন্মের পর থেকেই দেখছে মা- বাবা,চাচা-চাচি,মামা-মামি সবাই মোবাইলে কি জানি করে, দেখে। তখন বাচ্চাদের ১টা অনূভুতি জাগে,আমিও করবো,দেখবো,আমারও ১টা ওই রকম মোবাইল  দরকার! যদি বাচ্চারা জন্মের  পর থেকে দেখত সকলের হাতে  ১টা ১টা বই  তাহলে বাচ্চারাও  ঘরের কোথায় বই আছে খুজেঁ  খুজেঁ পড়ত। 
সন্তানরা প্রযুক্তির প্রতি আসক্তি না হোক যদি তা চান তবে এখন থেকে নিয়‍্যত করে রাখা উচিৎ,এই ফেতনার যুগে  সন্তানদের উত্তম রাখতে চাইলে সন্তান জন্মের আগে বাড়ির সব স্মার্ট ফোন বাড়ি থেকে বের করে দিয়ে বেশি বেশি বই পড়া অভ‍্যাস করুন ।



নতুন প্রজন্ম নিয়ে কষ্ট পেতে না চাইলে, একটি ইসলামি পরিবার গঠন করতে চাইলে, দুনিয়ার মুহ কাটিয়ে পরিবার নিয়ে জান্নাতে বসবাস করতে চাইলে। তবে এখন থেকে নিজেদের শুধরান। কেননা নতুন প্রজন্ম অভিভাবকদের অনুসরণ বা অনুকরণ করে থাকে। আল্লাহ্ সবাই সহীহ হেদায়েত দিক।




● নেকসন্তান লাভের দোয়া এবং গর্ভবতীদের আমল-



■ সুসন্তান লাভের দোয়া করা : সন্তান আল্লাহ(সুবহানাহু ওয়া তা'আলার) দান। আল্লাহ(সুবহানাহু ওয়া তা'আলা) যাকে খুশি তাকে সন্তান দান করেন এবং যাকে খুশি দান করেন না।
 ▪পবিত্র কোরআনে ইরশাদ হয়েছে,"তিনি যাকে ইচ্ছা কন্যাসন্তান দেন, যাকে ইচ্ছা পুত্রসন্তান দেন। আবার কাউকে কন্যা ও পুত্রসন্তান উভয়টি দেন। যাকে ইচ্ছা তিনি বন্ধ্যা করেন। নিশ্চয়ই তিনি সব কিছু জানেন এবং সব কিছুতে সক্ষম।"(সূরা-আশ-শুরা : ৫০)




আর সুসন্তান আল্লাহ(সুবহানাহু ওয়া তা'আলার) অনেক বড় অনুগ্রহ। এই অনুগ্রহ লাভের জন্য আল্লাহ(সুবহানাহু ওয়া তা'আলার) দরবারে প্রার্থনা করা আবশ্যক। আল্লাহ(সুবহানাহু ওয়া তা'আলা) কোরআনে মানুষকে সুসন্তান লাভের দোয়া শিখিয়েছেন। এই দোয়াকারী মা-বাবার প্রশংসা করে 
▪ তিনি বলেছেন,"এবং যারা বলে, হে আমাদের প্রভু, আমাদের দান করুন চোখ শীতলকারী স্ত্রী ও সন্তান। আমাদের আপনি খোদাভীরুদের নেতা নির্বাচন করুন।" (সূরা-ফোরকান : ৭৪) 



◾ গর্ভধারণের_সওয়াব :



" তোমাদের কেউ কি এতে সন্তুষ্ট নও যে, যখন তোমাদের স্বামী তোমাদের প্রতি সন্তুষ্ট থাকা অবস্থায়, তোমরা স্বামীর পক্ষ থেকে গর্ভধারীনী হও?
 • তখন তোমরা আল্লাহ(সুবহানাহু ওয়া তা'আলা) পথে রোযাদারের সমান সওয়াবের ভাগীদার হও।
• আর যখন প্রসব বেদনা শুরু হয়, তখন আসমান ও জমিনের অধিবাসী কেউ জানে না, তার জন্য চক্ষু শীতলকারী কি পুরস্কার লুকায়িত থাকে।
• আর যখন প্রসব হয়ে যায়, তখন নবজাতকের দুধপানের প্রতিটি ঢোক এবং প্রতিটি চোষণের বিনিময়ে একটি করে নেকী লেখা হয়।
• আর যদি নবজাতকের কারণে জাগ্রত থাকতে হয়, তাহলে প্রতিটি রাতের বিনিময়ে সত্তরটি কৃতদাস আল্লাহ(সুবহানাহু ওয়া তা'আলার) রাস্তায় তোমাদের সওয়াব দেওয়া হয়।"(আলমু'জামুল আওসাত লিততাবরানী, হাদীস নং: ৬৭৩৩)
আল্লাহ্(সুবহানাহু ওয়া তা'আলা) গর্ভবতী মায়েদের অনেক সুযোগ সুবিধা দিয়েছেন এবং দিয়েছেন অনেক নেকি।



◾গর্ভস্থ শিশুর যত্ন নেয়া :



 শিশু মাতৃগর্ভে থাকাকালীন তার শারীরিক সুন্দর গঠন ও সুষ্ঠু বিকাশের জন্য গর্ভবতী মাকেই সর্বোচ্চ সতর্কতা অবলম্বন করতে হয়। এজন্য তাকে নিয়মতান্ত্রিকভাবে পুষ্টিকর, ভিটামিনযুক্ত খাদ্য ও পথ্য গ্রহণ করা যরূরী। কিন্তু যে সকল গর্ভধারিণী মা রামাযান মাসে ছিয়াম পালনের কারণে গর্ভস্থ শিশুর ক্ষতির আশঙ্কা করে তাদের জন্য ছিয়াম না রেখে পরবর্তীতে কাযা পূর্ণ করা যায়।




আফসোসের বিষয় হচ্ছে,
গর্বভতীরা সন্তানকে সুস্থ‍্য রাখতে যথেষ্ট সচেতন।যেমন: খাওয়া দাওয়া, কাজ কর্ম থেকে শুরু করে হাটা বসাও সচেতনতার সাথে করে যাতে সন্তান সুস্থ‍্য থাকে। কিন্তু সন্তানের মস্তিষ্ক সুস্থ‍্য রাখতে সচেতন তো দূরের খেয়ালও রাখেনা সন্তানের মস্তিষ্কের ব‍্যাপারে। যেমন: কথাবার্তা, ইবাদত, মোবাইল ঘাটাঘাটি এই সব কিছু গর্বভতী মা যেভাবে করবে তা সন্তানের উপর প্রভাব পড়বে ফলে সন্তানের মস্তিষ্ক সেভাবেই হবে অর্থাৎ জ্ঞান বুদ্ধি, আদব স্বভাব। যা কুরআন হাদিসেও রয়েছে এবং এর অনেক বাস্তব প্রমাণও রয়েছে তার মধ্যে আব্দুল কাদের জিলানী অন‍্যতম। তার মা গর্ভবস্থায় বেশি বেশি কুরআন তেলোয়াত করতো ফলে তিনি অর্ধেক কুরআন গর্ভে থাকতে মুখস্থ করে নিয়েছিলেন। সুবহানাল্লাহ্।
সুতরাং আজকের গর্ভবতীদের দেখলে বুঝা যায় তারা সুস্থ‍্য সন্তান চাই কিন্তু সুস্থ‍্য মস্তিষ্কের সন্তান চাইনা। তারা তালাশ করতে ব‍্যস্থ সন্তান গর্ভে কিভাবে সুস্থ‍্য থেকে জন্মাবে। কিন্তু তারা তালাশ করে না সন্তান গর্ভে কিভাবে আল্লাহ(সুবহানাহু ওয়া তা'আলার)  কালাম এবং আদব কায়দা, লজ্জাশীলতা নিয়ে জন্মাবে।



গর্বভতি হলেই দোড়াদোড়ি, হা হুতাশ এবং বলাবলি না করে ধৈর্য্য ধরুন এবং ইবাদত আর দোয়া বাড়িয়ে দিন। কোনো ডাক্তার বদ্ধ কোনো কিছুর কাছে দোড়াদোড়ি না করাই উত্তম। অতঃপর ৫ মাস হলে এমন একটা মেয়ে ডাক্তার ঠিক করবে বাড়িতে আসা যাওয়া করবে যখন প্রয়োজন। ডেলিভারীর ব‍্যথা ওঠলে হসপিটাল নিয়ে যাওয়া প্রয়োজনে।তবে তা আগে থেকে সিলেক্ট করে রাখা কোন হসপিটালে মেয়ে ডাক্তাররাই সব করে মেয়েদের।
হয়তো আমার এই নিয়মটা শুনে অনেকে বলবে,
• এখন মেয়ে ডাক্তার পাওয়া যায় না।
• এত দিন ডাক্তার না দেখালে সমস্যা।
• এই নিয়ম গ্রহণযোগ্য নয়।
• সবাই এক রকম নয়। 
অনেকের অনেক মন্তব্য হতে পারে।
এখন উত্তর-
• মেয়ে ডাক্তার পাওয়া যায় না খুজে নিতে হয় যদি রবের ভয় থাকে। কেননা আমি এই সময় যখন তখন ডাক্তার কাছে দোড়াদোড়ি করতে পারবনা।
• এত দিন ডাক্তার না দেখালেও এবং দেখিয়ে গেলেও আপনি একই থাকবেন।
• এই নিয়ম তাদের গ্রহণযোগ্য নয় যারা নাট‍্যকীয়। কিন্তু আল্লাহ্ নাটক করার জন্য আপনাকে এই নিয়ামত দিচ্ছেনা বরং তার শুকরিয়া এবং সন্তুষ্টি তালাশ বাড়িয়ে দেওয়ার জন্যেই দিচ্ছে। পেটে সন্তান নিয়ে নাটক করার কারণে এবং পাপে লিপ্ত থাকার কারণে আজকের বাচ্চাগুলো কেমন হচ্ছে তা আমরা দেখতেই পাচ্ছি।
• সবাই এক রকম নিয়‍্যত রাখেনা বলেই এক রকম নয়। অধিকাংশের নিয়‍্যত তো পেট দেখিয়ে দেখিয়ে নাটক করার ইচ্ছা। আর আপনি তাদের কেন দেখছেন শুধু যারা এমন নয়। আপনি কি তাদের দেখেননা যারা এমন?
• আল্লাহ (সুবহানাহু ওয়া তা'আলার) উপর ভরসা রাখতে হবে এবং নিয়‍্যত থাকতে হবে আমি ইজ্জত সম্মানে সুন্দর ভাবে পাপমুক্ত ভাবে যেনো বাচ্চা জন্ম দিতে পারি। শুধু মাত্র রবের সন্তুষ্টির জন্য। আর যে ব‍্যক্তি আল্লাহ(সুবহানাহু ওয়া তা'আলার) উপর ভরসা করে আল্লাহ্(সুবহানাহু ওয়া তা'আলা) তার জন্য যথেষ্ট এবং যে ব‍্যক্তি আল্লাহর সন্তুষ্টি তালাশ করে আল্লাহ্ (সুবহানাহু ওয়া তা'আলা) তাকে অধিক গুণ সন্তুষ্টি করে দেন।
আর দোয়া করতে হবে আল্লাহ্(সুবহানাহু ওয়া তা'আলা) যেনো নেক্কার মুজাহিদ এবং মুজাহিদা সন্তান দান করেন।যারা ভবিষ্যতে দ্বীন প্রতিষ্ঠিত করবে।
হয়তো বলবেন, এমন নিয়‍্যম কেউ করেনি। তবে শুনুন- আমার অধিকাংশ চাচি-আন্টিরা বাচ্চা সব গুলো  এই নিয়‍্যমে জন্ম দিয়েছে। আলহামদুলিল্লাহ্ তাদের দ্বীনি মনোবল এবং রবের উপর ভরসায় সব সুস্থ ভাবেই হয়েছে।অথচ তারা মারাত্মক প্রেসারের একেকজনের একেকটা সমস্যা। তবু তারা বেজ্জুদ আর বিয়াইয়াপনাকে  এবং পেট দেখিয়ে দেখিয়ে নাটক করাকে যেমন লজ্জা পেত তেমন ঘৃণা করত। এমনকি ৫/৬ মাস হয়ে গেলেই সবাই জানতে পারে তারা গর্ভবতী।
তাদের মন্তব্য - মৃত্যু তো হবেই তবে মরে যাবো এই ভয়ে কেন পাপ করব। যদিও পেটে বাচ্চা নিয়ে নাটক করা মেয়েরা এসব পাপ মনে করেনা স্বাভাবিক মনে করে।




◾ সন্তান লাভের জন্য দোয়া করা রসূলগণের সুন্নাত:
প্রশ্ন: মাননীয় মুফতি মাহমুদ উল্লাহ আতিকী, বিয়ের অনেক দিন পেরিয়ে গেল একটা সন্তান হয়নি দয়া করে সন্তান লাভের কিছু আমল ও দোয়া জানালে খুশি হবো।



উত্তর:
সন্তান-সন্তুতি দানের ক্ষমতা একমাত্র আল্লাহ (সুবহানাহু ওয়া তা'আলার)। আল্লাহ(সুবহানাহু ওয়া তা'আলা) যাকে সন্তান দান করেন, কোন রোগ, কোন দুর্বলতা বা কোন সমস্যাই তার জন্য বাঁধা হয়ে দাড়ায় না। আর আল্লাহ(সুবহানাহু ওয়া তা'আলা)  যাকে সন্তান দান করেন না, অতি তুচ্ছ কারণেই সে সন্তান লাভ করতে ব্যর্থ হয়। 
১. আল্লাহ (সুবহানাহু ওয়া তা'আলা) বলেন,
يهب لمن يشاء إننا ويهب لمن يشاء الذكور أو يزوجهم
ذكرانا وإننا ويجعل من يشاء عقيماً
" আল্লাহ যাকে ইচ্ছা কন্যা সন্তান
দান করেন, যাকে ইচ্ছা পুত্র সন্তান দান করেন অথবা
ছেলে-মেয়ে উভয়ই দান করেন। আবার যাকে ইচ্ছে বন্ধ্যা করেন।" (সূরা-আশূরা: ৫০)
সুতরাং আল্লাহ(সুবহানাহু ওয়া তা'আলার) কাছে চাওয়ার কোন বিকল্প নেই।আপনি নিবিষ্ট মনে আপনার মত করে নিজের ভাষায় তাঁরই কাছে নেক সুস্থ ও সুন্দর সন্তান কামনা করে দোয়া করতে থাকুন। তিনি আপনার ডাকে সাড়া দিলে অবশ্যই আপনি সন্তান লাভ করবেন।
২. দেখুন, জাকারিয়া(আলাইহি ওয়াসাল্লাম) বুড়ো বয়সেও নিঃসন্তান ছিলেন। তিনি লক্ষ্য করলেন, আল্লাহ (সুবহানাহু ওয়া তা'আলা) মৌসুম ছাড়াই মারইয়াম(আলাইহি ওয়াসাল্লাম)-কে ফল দান করে রিজিকের ব্যবস্থা করেন। তখন তাঁর মনে সন্তানের জন্য সুপ্ত আকাঙক্ষা জেগে উঠল। তিনি ভাবলেন যে, যে আল্লাহ(সুবহানাহু ওয়া তা'আলা) বিনা-মৌসুমে ফল দিতে পারেন, সে আল্লাহ(সুবহানাহু ওয়া তা'আলা) বৃদ্ধদম্পতিকেও সন্তান দান করতে পারেন। তাই তিনি আল্লাহ(সুবহানাহু ওয়া তা'আলার) দরবারে দোয়া করলেন,
رب هب لي من لدنك ذرية طيبة إنك سميع الدعاء
উচ্চারণ : ‘রব্বি হাবলি মিল্লাদুনকা জুররিয়্যাতান
ত্বয়্যিবাতান, ইন্নাকা সামিউদ দোয়া’
অর্থ: "হে, আমার পালনকর্তা! আপনার নিকট থেকে আমাকে পুত-পবিত্র সন্তান দান করুন। নিশ্চয়ই আপনি প্রার্থনা শ্রবণকারী।" (সূরা আল-ইমরান: ৩৮)
ফলে ইয়াইয়া(আলাইহি ওয়াসাল্লাম) কে দান করেন।
সুতরাং আপনিও দোয়াটি করতে পারেন।ইনশা-আল্লাহ আল্লাহ আপনাকে নেক সন্তান দান করবেন।



৩. সুরা সাফফাতে এসেছে, বৃদ্ধ বয়সে ইবরাহিম (আলাইহি ওয়াসাল্লাম) আল্লাহ (সুবহানাহু ওয়া তা'আলার) নিকট দোয়া করেছিলেন সৎ পুত্র সন্তানের জন্য। আল্লাহ (সুবহানাহু ওয়া তা'আলা) তার দোয়া কবুল করলেন। তাঁকে নেক পুত্র সন্তান দান করলেন ইসমাইল এবং ইসহাক। এর মাধ্যমে আল্লাহ (সুবহানাহু ওয়া তা'আলা) শিক্ষা দিয়েছেন, যাতে বান্দা এ দোয়ার মাধ্যমে তাঁর নিকট সন্তান কামনা করতে পারে। দোয়াটি এই:
رب هب لي من الصالحين
"রব্বি হাবলী মিনাসসালিহীন।"
অর্থ: ‘হে আমার পরওয়ারদেগার! আমাকে এক সৎপুত্র দান করুন।' (সূরা সাফফাত: ১০০)
৪. কোরআনে বর্ণিত এ দোয়াটিও করতে পারেন; ইনশা-আল্লাহ (সুবহানাহু ওয়া তা'আলা) আপনাকে সন্তান দিয়ে সুখী করবেন,
ربنا هب لنا من أزواجنا وذرياتنا قرة أعين واجعلنا للمتقين
إمامًا
উচ্চারণ : "রব্বানা-হাবলানা-মিন আজওয়াজিনা ওয়া জুররিয়্যাতিনা কুররতা আ’ইউনিউ ওয়াজা আলনা লিল মুত্তাকিনা ইমামা।"
অর্থ :" হে আমাদের প্রতিপালক! আমাদের এমন স্ত্রী ও সন্তানাদি দান কর, যারা আমাদের চোখ জুড়িয়ে দেয় আর আমাদের মুত্তাকিদের নেতা বানিয়ে দাও।
'হে আমাদের পালনকর্তা, আমাদের জীবনসঙ্গীর পক্ষ থেকে এবং আমাদের সন্তানের পক্ষ থেকে আমাদের জন্যে চোখের শীতলতা দান করুন এবং আমাদেরকে মুত্তাকীদের জন্যে আদর্শস্বরূপ দান করুন।" (সূরা-ফুরকান: ৭৪)
৫. সূরা আম্বিয়ার ৮৯ নং আয়াতের এ অংশ বেশি
করে পড়ুন; ইনশা-আল্লাহ সন্তান হবে,
رب لا تذرني فردا وأنت خير الوارثين
উচ্চারণ : "রব্বি লা-তার্যানী ফাদাঁও অআন্তা খাইরুল্ ওয়ারিছীন্।"
অর্থ: "হে আমার পালনকর্তা আমাকে সন্তানহীন ছেড়ে দিবেন না। আর আপনিই তো সর্বোত্তম ওয়ারিস।"
৬. رَبِّ اجْعَلْنِي مُقِيمَ الصَّلَاةِ وَمِنْ ذُرِّيَّتِي رَبَّنَا وَتَقَبَّلْ دُعَاءِ
অর্থ: "হে আমার প্রতিপালক! আমাকেও নামায কায়েমকারী বানিয়ে দিন এবং আমার আওলাদের মধ্য হতেও (এমন লোক সৃষ্টি করুন, যারা নামায কায়েম করবে)হে আমার প্রতিপালক! এবং আমার দোয়া কবুল করে নিন।" (ইবরাহীম: ৪০)
৭. رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلَى وَالِدَيَّ وَأَنْ أَعْمَلَ صَالِحًا تَرْضَاهُ وَأَصْلِحْ لِي فِي ذُرِّيَّتِي إِنِّي تُبْتُ إِلَيْكَ وَإِنِّي مِنَ الْمُسْلِمِينَ
অর্থ: "হে আমার প্রতিপালক! আমাকে তাওফীক দান করুন, যেন আপনি আমাকে ও আমার মাতাপিতাকে যে নি‘আমত দিয়েছেন তার শোকর আদায় করতে পারি, যাতে আপনি খুশি হন এবং আমার জন্য আমার সন্তানদেরকেও (সেই) যোগ্যতা করুন। আমি আপনার কাছে তাওবা করছি এবং আমি আনুগত্য প্রকাশকারীদের অন্তর্ভুক্ত।" (আহকাফ: ১৫)
৮.هَبۡ لِی مِن لَّدُنكَ وَلِیࣰّا
অর্থ: "ইয়া রব, আপনি আমাকে এক উত্তরাধিকারী দান করুন।" (মারয়াম: ৫)
৯. হাসান বসরি রহ. থেকে বর্ণিত, তাঁকে এক ব্যক্তি
বলল, আমি সম্পদশালী, কিন্তু নিঃসন্তান, আমাকে এমন আমল বলে দিন,যাতে আমার সন্তান হয়। তখন তিনি লোকটিকে বললেন,
عليك بالاستغفار
"তুমি ইস্তেগফারকে আবশ্যক করে নাও।"
ফলে লোকটি নিয়মিত ইস্তেফারের আমল করতে লাগল। এমনকি দৈনিক ৭০০ বার সে আস্তাগফিরুল্লাহ পড়ত। এ আমলের বরকতে আল্লাহ তাকে একে একে দশ সন্তান দান করেছিলেন। তারপর লোকটি একদিন হাসান বসরি (রহ:) কে এই আমলের রহস্য সম্পর্কে জিজ্ঞেস করলে উত্তরে তিনি বলেন, তুমি কি হুদ(আলাইহি ওয়াসাল্লাম)-এর ঘটনায় আল্লাহর বাণী দেখনি? আল্লাহ অধিক ইস্তেফারের ফলাফল বলতে গিয়ে বলেছেন,
ويزدكم قوة إلى قويكم
"তোমাদের শক্তির উপর শক্তি বৃদ্ধি করবেন।"
 (সূরা- হুদ: ৫২)



এবং নূহ (আ:) এর ঘটনায় আল্লাহর বাণী দেখনি? সেখানে তিনি বলেছেন,
ويمددكم بأموال وبنين
"তোমাদের ধন-সম্পদ ও সন্তান-সন্ততি বাড়িয়ে দিবেন।" (সূরা- নূহ: ১২)




প্রিয় দীনি ভাই ও বোন, সুতরাং আপনিও বেশি করে ইস্তেগফার করুন; ইনশা~আল্লাহ আপনার সন্তান না হওয়ার পেরেশানি থাকবে না। রাসূলুল্লাহ(সাল্লাল্লাহু আলাইহি ওয়াসাল্লাম) বলেছেন,
"যে ব্যক্তি নিয়মিত ইস্তেগফার করবে আল্লাহ(সুবহানাহু ওয়া তা'আলা) তার সব সংকট থেকে উত্তরণের পথ বের করে দেবেন, সব দুশ্চিন্তা মিটিয়ে দেবেন এবং অকল্পনীয় উৎস থেকে তার রিজিকের সংস্থান করে দেবেন।"
 (আবূ দাউদ: ১৫২০)
১০. বাকের (রহ:)-এর কাছে এক বৃদ্ধ এসে বললেন, আমার বয়স ষাট বছর। কিন্তু এখনও নিঃসন্তান। তখন তিনি তাকে বললেন, ‘প্রত্যেক ফরয-নামাজের পর (সুবহানাল্লাহ) ৭০ বার এবং (আস্তাগফিরুল্লাহ) ৭০ বার পড়বেন। তারপর তেলাওয়াত করবেন (সূরা নূহ-এর ১০, ১১, ১২ নং আয়াত)অর্থাৎ,
" তোমরা তোমাদের পালনকর্তার ক্ষমা প্রার্থনা কর। তিনি অত্যন্ত ক্ষমাশীল। তিনি তোমাদের উপর অজস্র বৃষ্টিধারা ছেড়ে দিবেন, তোমাদের ধন-সম্পদ ও সন্তান-সন্ত তি বাড়িয়ে দিবেন, তোমাদের জন্যে উদ্যান স্থাপন করবেন এবং তোমাদের জন্যে নদীনালা প্রবাহিত করবেন।"




এ আয়াতগুলো তেলাওয়াত করবেন। আমলটি তিন দিন করবেন। তৃতীয় দিনে স্ত্রী-সহবাস করবেন। ইনশা~আল্লাহ(সুবহানাহু ওয়া তা'আলা) আপনাকে নেক সন্তান দান করবেন। লোকটি বলেন, আমি এই আমল করলাম, ফলে এক বছর পূর্ণ না হতেই আল্লাহ (সুবহানাহু ওয়া তা'আলা) আমাকে আমার চোখের শীতলতা পুত্র সন্তান দান করেছেন।  (তিব্বুল আইম্মাহ: ১৩০)
প্রিয় দীনি বোন, আপনি এবং আপনার স্বামী আমলটি করে দেখুন। ইনশা-আল্লাহ কাজ হবে।
১১. সহবাসের সময় দোয়া পড়ুন, ইনশা-আল্লাহ এতেও আপনার সন্তান লাভের মনোবাসনা পূরণ হতে পারে। দোয়াটি এই:
بسم الله ، اللهم جنبنا الشيطان ، وجنب الشيطان ما رزقتنا
"হে আল্লাহ! আপনার নামে শুরু করছি, আপনি আমাদের নিকট হতে শয়তানকে দূরে রাখুন। আমাদের এ মিলনের ফলে যে সন্তান দান করবেন, তা হতেও শয়তানকে দূরে রাখুন।"




প্রিয় দীনি বোন, আপনি এবং আপনার স্বামী আমলটি করে দেখুন। ইনশা-আল্লাহ কাজ হবে।
আবদুল্লাহ ইবনে আব্বাস (রাযি:) থেকে বর্ণিত, রাসূলুল্লাহ(সাল্লাল্লাহু আলাইহি ওয়াসাল্লাম) বলেছেন, "যখন তোমাদের কেউ আপন স্ত্রীর সঙ্গে মিলিত হওয়ার ইচ্ছা করে তখন উক্ত দোয়া পড়ে যেন মিলিত হয়। এ মিলনে যদি তাদের কিসমতে কোনো সন্তান আসে, সে সন্তানকে শয়তান কোনো ক্ষতি করতে পারবে না।"(বুখারি: ৬৩৮৮)



এটা কোনো দু‘আ নয়। আয়াতটা পড়ে, রাব্বে কারীমের কাছে আবদার জুড়তে পরি, ইয়া রাব্বা, আমাকেও এদের অন্তর্ভুক্ত করে নিন,
جَنَّاتُ عَدْنٍ يَدْخُلُونَهَا وَمَنْ صَلَحَ مِنْ آبَائِهِمْ وَأَزْوَاجِهِمْ وَذُرِّيَّاتِهِمْ وَالْمَلَائِكَةُ يَدْخُلُونَ عَلَيْهِمْ مِنْ كُلِّ بَابٍ.سَلَامٌ عَلَيْكُمْ بِمَا صَبَرْتُمْ فَنِعْمَ عُقْبَى الدَّارِ
(অর্থাৎ: স্থায়ীভাবে অবস্থানের সেই উদ্যানসমূহ, যার ভেতর তারা নিজেরাও প্রবেশ করবে এবং তাদের বাপ-দাদাগণ, স্ত্রীগণ ও সন্তানদের মধ্যে যারা নেককার হবে, তারাও। আর (তাদের অভ্যর্থনার জন্য) ফেরেশতাগণ তাদের নিকট প্রত্যেক দরজা দিয়ে প্রবেশ করবে (আর বলতে থাকবে) তোমরা (দুনিয়াতে) যে সবর অবলম্বন করেছিলে, তার বদৌলতে এখন তোমাদের প্রতি কেবল শান্তিই বর্ষিত হবে এবং (তোমাদের) প্রকৃত নিবাসে এটা কতই না উৎকৃষ্ট পরিণাম।" 
{সূরা রা‘দ: ২৩-২৪}
এটা সবসময়ে আমল। যাদের সন্তান আছে, তাদের জন্য। যাদের সন্তান নেই তাদের জন্যও। যারা বিয়ে করেছেন, তাদের জন্য। যারা বিয়ে করেননি তাদের জন্যও। রাব্বে কারীম নেকসন্তান দান করুন। {আমীন}
দোয়া গুলো নেকসন্তান লাভের দোয়া সন্তান না থাকলে, সন্তানের জন্য দু‘আগুলো পড়া। সন্তান থাকলে তাদের রোগ ভালাইয়ের জন্য দোয়াগুলো পড়তে পারি।




পরিশেষে আমরা আপনার জন্য দোয়া করি, আল্লাহ আপনাকে নেক সুস্থ সুন্দর সন্তান দান করুন। {আমীন}



 ◾গর্ভবতীদের আমল :
১. প্রথম মাসে সূরা-আলে ইমরান পড়লে সন্তান দামী হবে।
২. দ্বিতীয় মাসে সূরায়ে ইউসুফ পড়লে সন্তান সুন্দর হবে।
৩. তৃতীয় মাসে সূরায়ে মারয়াম পড়লে সন্তান সবরকারী হবে।
৪. চতুর্থ মাসে সূরায়ে লোকমান পড়লে সন্তান হেকমত ওয়ালা হবে।
৫. পঞ্চম মাসে সূরায়ে মুহাম্মাদ পড়লে সন্তান চরিত্রবান হবে।
৬. ষষ্ঠ মাসে সূরায়ে ইয়াসিন পড়লে সন্তান জ্ঞানী হবে।
৭. সপ্তম,অষ্ঠম,নবম এবং দ্বশম মাসে সূরা-ইউসুফ,
মুহাম্মদ এবং ইবরাহিম এর প্রথম থেকে দশ আয়াত পড়বে।
৮. ব্যাথা উঠলে সূরা-ইনশিকাক পড়ে পানিতে ফুক দিয়ে পান করবে।




♻ আল্লাহ তাআ‘লা সকল গর্ভবতি মহিলাদেরকে উক্ত আমলগুলো করার তৌফিক দান করুন৷____{আমীন}



                       ▬▬▬◄❖►▬▬▬
